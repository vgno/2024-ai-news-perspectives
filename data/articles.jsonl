{"PUBLISHED_DATE":"2023-10-09","CONTENT_ID":"2Bz38r","CONTENT_TAGS":"[\n  \"Israel\",\n  \"Hamas\"\n]","CONTENT_NEWSROOM":"vg","CONTENT_TITLE":"D\u00f8de kropper i gatene: \u2013 En massakre p\u00e5 uskyldige sivile","TEXT":"D\u00f8de kropper i gatene: \u2013 En massakre p\u00e5 uskyldige sivile\n\nTO DREPT: En mann og en kvinne ligger d\u00f8de etter Hamas-angrepet p\u00e5 sivile i Israel. \n\nDramatiske historier og bilder dukker opp etter Hamas\u2019 angrep p\u00e5 Israel.\n\n\nDette har skjedd\n\nIsraels statsminister Benjamin Netanyahu sier rett ut at landet n\u00e5 er i krig. Det skjer etter at Hamas l\u00f8rdag morgen f\u00f8rst sendte tusenvis av missiler mot israelske byer f\u00f8r militante medlemmer av organisasjonen, rykket inn og tok gisler.\n\nS\u00f8ndag kveld er mer enn 700 israelere drept og flere enn 2000 skadet i angrepene. \n\nIf\u00f8lge israelske medier har redningsmannskaper funnet 260 drepte p\u00e5 et festivalomr\u00e5de s\u00f8r i Israel. \n\nIsrael har varslet kraftig hevn og har allerede angrepet Gaza fra luften. Over 413 palestinere er d\u00f8de og mer enn 2300 skadet, if\u00f8lge helsemyndighetene i landet.\n\nEn Honda st\u00e5r p\u00e5 motorveien med d\u00f8rene \u00e5pne. Rett ved ligger en ung mann og kvinne, skutt og drept. \n\nVed en bussholdeplass er det stille. En veltet handlepose og en h\u00e5ndveske ligger tilfeldig spredt p\u00e5 fortauet. P\u00e5 det lille omr\u00e5det ligger syv kvinner og menn. De er sivile, og de er drept. \n\nDisse beskrivelsene er hentet fra bilder og videoer tatt i Sderot l\u00f8rdag formiddag. \n\nSderot er en liten by nord\u00f8st for grensen til Gaza. Vanligvis g\u00e5r det rolig for seg i den lille byen, hvor rundt 30 000 mennesker bor.\n\nL\u00f8rdag kom Hamas-krigere seg inn fra Gaza. De kj\u00f8rte rundt i en stor bil og drepte flere sivile. Forsvarstalsmann Jonatan Conricus beskrev dem som terrorister og \u00abblodt\u00f8rstige\u00bb natt til mandag. \n\nHvor mange som er drept i byen, er forel\u00f8pig uklart. \n\nA sheet covers the passenger side of a damaged car following a mass-infiltration by Hamas gunmen from the Gaza Strip, in Sderot\n\nKampene fortsetter\n\n\n\u2013 Det er lik p\u00e5 bakken... Fryktelige og alvorlige bilder, scener som er vanskelige \u00e5 beskrive. \n\nDet sa en israelsk TV-reporter i Channel 12 l\u00f8rdag. Han understreket at ofrene var drept i skuddveksling av Hamas-soldater som infiltrerte byen fra Gaza, ikke av raketter. \n\nOrdf\u00f8rer i byen, Alon Davidi, beskriver angrepene som en \u00abmassakre p\u00e5 uskyldige sivile over alt\u00bb. \n\nKampene stoppet ikke l\u00f8rdag. S\u00f8ndag morgen hevdet Hamas at deres krigere fortsatt er involvert en rekke steder. \n\nAngivelig p\u00e5g\u00e5r det s\u00f8ndag fortsatt kamper i Sderot, Ofakim, Yad Mordechai, Kfar Azza, Be'eri, Yatid og Kissufim. Alle disse stedene ligger n\u00e6r grensen til Gaza. \n\nL\u00f8rdag ettermiddag gikk Israels statsminister Benjamin Netanyahu ut og sa at sikkerhetskabinettet offisielt har erkl\u00e6rt at landet er i krig. Det \u00e5pner for \u00e5 ta \u00abbetydelige milit\u00e6re skritt\u00bb.\n\nAllerede skal hundrevis av palestinere ha blitt drept i israelske flyangrep mot Gazastripen. I tillegg skal tusenvis v\u00e6re skadet.\n\nRAKETTANGREP: Denne butikken i Tel Aviv ble truffet av en rakett l\u00f8rdag.\n\nBritisk-israelske Ben (52) forteller til Sky News at han gjemte seg i et lite sikkerhetsrom, som bare kan \u00e5pnes fra innsiden, i over 12 timer.\n\nP\u00e5 et tidspunkt skal Hamas-krigere ha tatt seg inn i boligen til ekteparet, som ligger i kibbutzen Be\u2019eri omkring fem kilometer fra grensen til Gaza.\n\n\u2013 De befant seg bare noen f\u00e5 centimetere fra meg, mens jeg holdt igjen d\u00f8ren. Jeg var kald og svettet voldsomt, sier han.\n\nKort tid senere skal Hamas-krigerne ha forlatt boligen, som deretter skal ha begynt \u00e5 brenne. Som f\u00f8lge av brannen skal forseglingen p\u00e5 d\u00f8ren ha smeltet, og tykk r\u00f8yk skal ha begynt \u00e5 sive inn i sikkerhetsrommet, if\u00f8lge 52-\u00e5ringen.\n\n\u2013 Det var s\u00e5 varmt, utrolig varmt. Jeg forst\u00e5r ikke hvordan vi ikke besvimte, sier Ben, som beskriver opplevelsen som \u00abet helvete\u00bb.\n\nTimer senere skal israelske styrker ha hentet ekteparet ut boligen.\n\n\u2013 Jeg var livredd\n\n\nI forbindelse med angrepet skal ogs\u00e5 over hundre personer ha blitt tatt til fange og fraktet til Gaza. 21 \u00e5r gamle Gaya Kalderon sier til Sky News at faren, s\u00f8steren og broren hennes ble tatt til fange i hjemmet deres i kibbutzen Nir Oz, s\u00f8r i Israel.\n\n\u2013 Jeg var livredd, sier hun om da hun mottok tekstmeldinger fra s\u00f8steren l\u00f8rdag morgen.\n\n\u2013 Jeg vet ikke hva som har hendt med faren min, som oppdro meg og s\u00f8skene mine, som jeg har fors\u00f8kt \u00e5 beskytte hele livet. Og n\u00e5 kan jeg ikke gj\u00f8re noe."}
{"PUBLISHED_DATE":"2023-10-11","CONTENT_ID":"ab9335","CONTENT_TAGS":"[\n  \"Gaza\",\n  \"Israel\",\n  \"Hamas\"\n]","CONTENT_NEWSROOM":"vg","CONTENT_TITLE":"Sammen i sorgen","TEXT":"Sammen i sorgen\n\nTOK FARVEL: \u00abHjertet v\u00e5rt bl\u00f8r. I tre dager ventet vi p\u00e5 deg, vi h\u00e5pet p\u00e5 \u00e5 f\u00e5 deg hjem\u00bb. Moren og nesten tusen andre tok farvel med til 24 \u00e5r gamle My Naim onsdag.\n\nISRAEL (VG) 24 \u00e5r gamle My Naim flyktet til et bomberom, men ble offer for Hamas-soldatenes maskingev\u00e6rkuler under festival-angrepet l\u00f8rdag morgen. \u2013 Dette er som et andre Holocaust, sier grandtanten Dalia Stein.\n\n\nNesten tusen s\u00f8rgende har samlet seg p\u00e5 den lille gravlunden i Gan Hayim nord for Tel Aviv. Mange av dem er unge i tidlig 20-\u00e5rene. De skal ta farvel med sin beste venn, 24 \u00e5r gamle My.\n\nSist fredag var My usikker p\u00e5 om hun skulle dra p\u00e5 rave-festen \u201cSupernova\u201d n\u00e6r kibbutzen Re\u2019im s\u00f8r i Israel, ikke langt fra grensen til Gaza. Hun var tr\u00f8tt og sliten, ville helst holde seg hjemme. Men en venn overtalte henne om \u00e5 bli med.\n\nGlad og spent sa hun farvel til familien sin og dro sammen med barndomsvennen, Lotan Abir, til festivalen.\n\nBARNDOMSVENNER: My Naim og hennes barndomsvenn Lotan Abir ble begge drept av Hamas-krigere.\n\nMistet kontakten\n\n\nHamas-soldater tok seg over grensen og inn i Israel b\u00e5de til sj\u00f8s, gjennom gjerdene som skiller de to landene og med motoriserte hangglidere l\u00f8rdag morgen. Det tok ikke lang tid f\u00f8r de angrep festivalomr\u00e5det der rundt 3500 unge hadde samlet seg. \n\nMy l\u00f8p alt hun kunne vekk fra angrepet. Hun kom seg unna og fant til slutt et enkelt bomberom.\n\nHer gjemte hun seg sammen med rundt 40 andre festivaldeltagere.\n\n\u2013 Hamas-soldatene fant dem etter en stund. Hun ble rett og slett henrettet p\u00e5 stedet. Bomberommet brukes for \u00e5 s\u00f8ke dekning for bombeangrep, ikke for folk som l\u00f8per rundt med maskingev\u00e6r, forteller grandtanten Dalia til VG onsdag etter Mys begravelse.\n\nGRAVLEGGES: Kisten med 24 \u00e5r gamle My senkes i graven p\u00e5 den lille gravplassen i Gan Hayim.\n\nUsikkerhet\n\n\nI tre dager levde familien i usikkerhet. De visste ikke hva som hadde skjedd. \n\nVar hun i live? Var hun kidnappet og f\u00f8rt til Gaza?\n\nMeldingen kom fra et likhus p\u00e5 tirsdag. Der hadde en av personalet gjenkjent My. Familien fikk den knusende beskjeden.\n\n\u2013 Hun hadde jo knapt startet p\u00e5 livet sitt. Hun kom nettopp hjem fra et halvt \u00e5rs rundreise i S\u00f8r-Amerika. Hun var s\u00e5 lykkelig og gledet seg til \u00e5 komme ordentlig i gang med livet sitt her i Israel igjen. Det som har skjedd med oss og landet er som et andre Holocaust, sier Dalia.\n\nKNUST: My hadde et stort nettverk med venner, som var samlet til begravelsen onsdag. \n\nBegraves med bestevennen\n\n\nKisten med 24-\u00e5ringen b\u00e6res mot gravstedet. Bak g\u00e5r mor og far, besteforeldre og s\u00f8sken. Venner, bekjente og naboer. Gr\u00e5tende og s\u00f8nderknuste. \n\nMy er en av over 260 som ble drept p\u00e5 og utenfor festivalomr\u00e5det der rave-festen ble arrangert. Videoer p\u00e5 sosiale medier har vist hvordan Hamas-krigere angrep flyktende festivaldeltagere.\n\nVIL KLEMME: \u00abJeg forst\u00e5r ikke at jeg aldri vil f\u00e5 se deg i igjen. Jeg vil bare klemme deg\u00bb, sa broren til My under begravelsen onsdag.\n\nBare noen meter unna henne ble barndomsvennen Lotan Abir gravlagt tidligere p\u00e5 dagen. De reiste sammen p\u00e5 fest, men kom aldri tilbake i live.\n\nOver h\u00f8yttalere p\u00e5 kirkeg\u00e5rden kommer p\u00e5minnelsen om at Israel er i krig:\n\n\u00abJeg vil minne dere alle her om at vi er i krig. H\u00f8rer dere alarmen m\u00e5 alle legge seg ned p\u00e5 bakken og dekke hodene.\u00bb\n\nI Israel: Espen Rasmussen (tekst) og Harald Henden (foto)."}
{"PUBLISHED_DATE":"2023-10-11","CONTENT_ID":"ab9OaM","CONTENT_TAGS":"[\n  \"Gaza\",\n  \"Israel\/Palestina\"\n]","CONTENT_NEWSROOM":"vg","CONTENT_TITLE":"Frykter katastrofe: Israel kutter mat og vann til \u00e9n million barn","TEXT":"Frykter katastrofe: Israel kutter mat og vann til \u00e9n million barn\n\nOFFER: Allerede er mange barn uskyldige offer i krigen. En jente p\u00e5 Al-Shifa- sykehuset i Gaza by blir tatt til likhuset etter angrepene 9.oktober. \n\nIsraels forsvarsminister kunngjorde en total blokade mot Gaza. Mer enn halvparten av de som n\u00e5 nektes mat, vann og str\u00f8m, er barn.\n\n\nIsrael\u00a0har varslet en total blokade av Gazastripen som inneb\u00e6rer at forsyninger og utstyr ikke vil slippe inn til de som bor der. Det skjer etter Hamas sitt blodige angrep p\u00e5 sivile i Israel, som begynte l\u00f8rdag.\n\n\u2013 Vi innf\u00f8rer en fullstendig blokade av Gaza. Ingen elektrisitet, ingen mat, ikke vann, ingen drivstoff. Alt er stengt. Vi kjemper mot menneskelige dyr, og m\u00e5 handle etter det, sa Israels forsvarsminister Yoav Gallant p\u00e5 en pressekonferanse mandag. \n\nHva vil dette bety for de sivile innbyggerne p\u00e5 Gaza?\n\nNesten halvparten av Gazastripens 2,3 millioner innbyggere er barn. Det er dem dette vil g\u00e5 ut over, mener Flyktninghjelpens generalsekret\u00e6r Jan Egeland. \n\n\u2013 Det er forst\u00e5elig at Israel er oppr\u00f8rt over det verste terrorhandlingen i sin historie. Vi st\u00f8tter alle en innsats mot terror. Men dette er det verst tenkelig virkemiddelet mot fremtidig terror, n\u00e5r de kollektivt avstraffer 2,3 millioner sivile hvor av \u00e9n million er barn, sier Egeland til VG.\n\nS\u00c5RET: En gutt som ble s\u00e5ret i et israelsk angrep p\u00e5 et hus, sitter i en ambulanse i Khan Younis i Gazastripens s\u00f8rlige del onsdag 11.oktober.\n\nFlere hundre barn drept\n\n\nAllerede har det verste skjedd for mange m\u00f8dre og fedre i Gaza. Tirsdag ettermiddag sier FN at flere hundre barn er drept de siste 72 timene. \n\nJenta med den r\u00f8de shortsen, p\u00e5 bildet \u00f8verst i artikkelen, skal v\u00e6re et av ofrene i angrepene p\u00e5 Gaza by mandag, if\u00f8lge bildebyr\u00e5et Getty Images. \n\nIsraelske angrep har truffet boligblokker og skoler og dermed rammet sivile p\u00e5 Gazastripen, sier FNs menneskerettssjef Volker T\u00fcrk.\n\nN\u00e5r en total blokade innf\u00f8res, vil dette skade en krigsrammet sivilbefolkning ytterligere, mener Egeland.\n\nDESPERAT: Ambulansepersonell haster en liten jente til behandling etter israelske angrep p\u00e5 Gaza by 9.oktober.  \n\nEn total beleiring og blokade betyr at ingen f\u00e5r noen forsyninger av noe som helst over grensene, minner han om. \n\n\u2013 Da er det helt klart at de mennene som har st\u00e5tt bak beslutningen om organisert terror, og utf\u00f8rt den, vil ikke sulte. Det gj\u00f8r de aldri, for de har sine lagre. Det er enken med fem barn, som n\u00e5 ogs\u00e5 kan ha mistet sin bolig n\u00e5r hundrevis av boligblokker er truffet, som vil lide, sier Egeland.\n\nEn blokade vil skade hjelpearbeidet i omr\u00e5det kraftig, sier generalsekret\u00e6ren. \n\n\u2013 Hvis dette gjennomf\u00f8res over tid vil det bety at s\u00e5rede barn ikke f\u00e5r hjelp p\u00e5 sykehus, fordi de st\u00e5r uten elektrisitet og forsyninger. Da vil barna d\u00f8, og da vil Israel v\u00e6re ansvarlig for krigsforbrytelser. S\u00e5 man undergraver sin egen innsats mot terrorismen med en slik kollektiv avstraffelse, mener Egeland.\n\nJusprofessor: Kan v\u00e6re krigsforbrytelse\n\n\nFN og WHO roper varsku om situasjonen for sivile p\u00e5 Gazastripen, og ber om at det opprettes en humanit\u00e6r korridor til Gazastripen. Allerede er minst 13 helsefasiliteter blitt rammet av israelske luftangrep. \n\nOver 187.000 er fordrevet fra sine hjem siden krigen mellom Hamas og\u00a0Israel\u00a0br\u00f8t ut.\n\nTirsdag kveld antydet Israels forsvarsminister en bakkeinvasjon i Gaza, da han bes\u00f8kte israelske soldater ved grensen til Gaza.\n\nJusprofessor ved Universitetet i Bergen (UiB), Terje Einarsen, sier at Israel i det konkrete tilfellet av angrep fra Hamas har rett til \u00e5 forsvare seg. Men p\u00e5 samme m\u00e5te som Hamas ikke skal angripe sivile, vil det v\u00e6re straffbart om Israel lar sine handlinger g\u00e5 ut over sivile p\u00e5 Gaza. \n\n\u2013 Selvforsvarsretten er ikke ubegrenset. Du kan ikke gj\u00f8re hva som helst under p\u00e5beropelse av selvforsvar. Hvis vanlige folk begynner \u00e5 d\u00f8 som f\u00f8lge av handlingene, eller for eksempel ikke f\u00e5r n\u00f8dvendige operasjoner p\u00e5 sykehuset, kan man ikke lenger\u00a0bare\u00a0kalle det for selvforsvar,\u00a0men\u00a0nye\u00a0forbrytelser, sier Einarsen, som har doktorgrad i folkerett.\u00a0\n\nKNUST: \u00d8deleggelsene er enorme i Gaza bys nabolag al-Rimal. \n\nEinarsen sier at selv om selve kjernen av konflikten er sv\u00e6rt komplisert og splittende, s\u00e5 er det ikke fullt s\u00e5 komplisert \u00e5 gj\u00f8re en folkerettslig bed\u00f8mmelse av de ulike handlingene. \n\nRent folkerettslig er en blokade en aggresjonshandling, det fastsl\u00e5s i Romavedtektene for ICC, forklarer jusprofessoren til VG. En total blokade inneb\u00e6rer en opptrapping av handlingene, som kan utvikle seg til aggresjonsforbrytelser, sier han. \n\n\u2013 I tillegg kan dette v\u00e6re en krigsforbrytelse, og det kan ogs\u00e5 utvikle seg til et folkemord. Men alt dette vil avhenge av virkningen av den intense blokaden, og hvor lenge den vil p\u00e5g\u00e5, forklarer folkerettseksperten. \n\nIf\u00f8lge professoren har det at s\u00e5 mange som nesten halvparten av innbyggerne p\u00e5 Gazastripen er barn, betydning p\u00e5 minst to m\u00e5ter:\n\n\u2013 Barn vil typisk v\u00e6re mer utsatt enn voksne for \u00e5 bli utsatt for alvorlige fysiske og psykiske skader, og hvis barn i stort antall tvinges til \u00e5 forlate Gaza og Palestina er det ulovlig deportasjon og en selvstendig folkemordhandling, sier Einarsen til VG.\n\nKonflikten er komplisert og kan v\u00e6re vanskelig \u00e5 forst\u00e5. Bli litt klokere her:\u00a0Sp\u00f8rsm\u00e5l og svar: Konflikten i Israel og Palestina.\n\nEtterlyser forhandlingshjelp\n\n\nEgeland i Flyktninghjelpen oppfordrer de som har innflytelse p\u00e5 partene til \u00e5 legge press p\u00e5 dem for \u00e5 f\u00e5 slutt p\u00e5 voldsbruken. USA, Egypt og de arabiske gulflandene er statene som m\u00e5 f\u00e5 i gang forhandlinger, som kan ta partene ut av spiralen av konflikt, bitterhet og hevn, sier han. \n\nGjennom mange \u00e5rs arbeid i regionen har han gjort seg noen erfaringer om hva som ikke fungerer: Mer vold. \n\n\u2013 Vi har sett hvilke enorme konsekvenser det f\u00e5r n\u00e5r man pr\u00f8ver \u00e5 bombe ut voldelige ekstremistiske menn som er i og blant sivilbefolkningen. Vi har sett f\u00f8r at familier som har mistet sine i vold, bare blir bitrere og mer hevnlystne. Responsen p\u00e5 fryktelig terror m\u00e5 ikke avle mer bitterhet og terror, sier han."}
{"PUBLISHED_DATE":"2023-10-13","CONTENT_ID":"Kn419E","CONTENT_TAGS":"[\n  \"Israel\/Palestina\",\n  \"Hamas\",\n  \"Gaza\"\n]","CONTENT_NEWSROOM":"vg","CONTENT_TITLE":"Skyter med skarpt mot demonstrantene","TEXT":"Skyter med skarpt mot demonstrantene\n\nVREDENS DAG: I Betlehem demonstrerte palestinere i gatene fredag. To personer ble skutt av israelske soldater.\n\nVESTBREDDEN, BETLEHEM (VG) Israelske soldater skyter mot demonstrantene, en 21 \u00e5r gammel palestiner faller om, alvorlig skadet. I byer over hele Vestbredden tok palestinere til gatene for \u00e5 demonstrere mot Israels bombing av Gaza. \n\n\nHovedveien i Betlehem strekker seg opp mot muren som deler Israel og Vestbredden. I t\u00e5rnene st\u00e5r soldatene med ladde v\u00e5pen. Lenger ned i veien lager palestinske demonstranter barrikader, setter fyr p\u00e5 bildekk og kaster stein og klinkekuler mot israelske soldater og mot muren.\n\nDe roper \u00abAllahu Akbar\u00bb og flytter seg n\u00e6rmere den israelske muren. De skyver s\u00f8ppelcontainere foran seg som beskyttelse. \n\nS\u00e5 smeller det. \n\nEn 21 \u00e5r gammel mann faller om, skutt i magen av israelske soldater. Kort tid etter b\u00e6res han inn i ambulansen. Mannen er alvorlig skadet.\n\nSKUTT: Den palestinske 21-\u00e5ringen er skutt og b\u00e6res bort av medisinsk personell og inn i en ambulanse.\n\nNi d\u00f8de p\u00e5 Vestbredden\n\n\n\u2013 Det har alltid v\u00e6rt vanskelig for oss p\u00e5 Vestbredden. Men n\u00e5 er det blitt mye verre. Vi kommer oss ingen steder, alle veier blokkeres av israelerne, vi kan ikke reise ut av Betlehem, sier 27 \u00e5r gamle Bilal, som bor i byen. \n\nHamas oppfordret til demonstrasjoner over hele Vestbredden og resten av verden, og kaller denne fredagen for \u00abvredens dag\u00bb. \n\nSe bildene: Protester i hele verden\n\nDet skal koste livet til totalt ni palestinere, if\u00f8lge palestinske helsemyndigheter. Flere andre blir ogs\u00e5 skutt og skadet av israelske soldater.\n\nBRENNER: Palestinske demonstranter setter fyr p\u00e5 bildekk og s\u00f8ppelcontainere i hovedgaten opp mot muren som skille Israel og Vestbredden.\n\nI Betlehem er rundt 300 ute i gatene, men det er kun de som v\u00e5ger \u00e5 risikere sitt eget liv som t\u00f8r \u00e5 n\u00e6rme seg den israelske muren og soldatene som vokter den. \n\nEllers er det helt stille i byen som vanligvis er fylt av biler og mennesker. Alle butikker holder stengt i sympati med palestinerne p\u00e5 Gaza. \n\nSkyter t\u00e5regass\n\n\nIsraelske soldater kj\u00f8rer frem mot demonstrantene med en pansret bil, f\u00f8r de skyter t\u00e5regass for \u00e5 spre folkemengden. De kj\u00f8rer i full fart tilbake til muren, inn porten og d\u00f8rene lukkes. \n\nS\u00e5 skyter en israelsk soldat p\u00e5 nytt med skarpt fra vaktt\u00e5rnet ved muren. En mann blir truffet i beinet og fraktes til sykehuset. \n\nHaugene med bildekk som st\u00e5r i flammer i veien gj\u00f8r at tykk, svart r\u00f8yk ligger lavt om demonstrantene. \n\n\u2013 Vi m\u00e5 rope ut s\u00e5 h\u00f8yt vi kan. St\u00f8tte v\u00e5re br\u00f8dre og s\u00f8stre p\u00e5 Gaza tydelig med v\u00e5r solidaritet. Vi er alle palestinere. Det som skjer p\u00e5 Gaza kan skje her ogs\u00e5, sier Bilal. \n\nKONFRONTASJON: Israelske soldater kom frem fra muren en liten stund f\u00f8r de trekker seg tilbake.\n\n\u2013 Jeg ser ingen l\u00f8sning\n\n\nUtenfor porten p\u00e5 den israelske muren ligger det tett i tett med gasspatroner etter at israelske soldater har skutt mot palestinske demonstranter. \n\nHer har det v\u00e6rt demonstrasjoner nesten daglig siden Hamas avfyrte tusenvis av raketter mot Israel og gikk inn i landet l\u00f8rdag. \n\nVESTBREDDEN: Over hele Vestbredden var det demonstrasjoner fredag. \n\nI Betlehem forteller daglig leder p\u00e5 byens sykehus, Haytham Hedry, at de har f\u00e5tt inn fem unge menn med skuddskader denne dagen. En ble skutt i hodet av de israelske soldatene og d\u00f8de p\u00e5 stedet. \n\n\u2013 Hver eneste dag siden l\u00f8rdag har det kommet pasienter med skuddskader. Totalt har vi tatt imot 22 personer, de fleste er skutt i beina og magen, forteller Hedry. \n\n21-\u00e5ringen som ble skutt i magen, ligger p\u00e5 operasjonsbordet. Han vil klare seg.\n\nVed muren fortsetter demonstrantene \u00e5 kaste stein og brenne bildekk. Her er det David mot Goliat.\n\n\u2013 Det er ikke mulig \u00e5 si noe om fremtiden. Jeg ser ingen l\u00f8sning n\u00e5. Hvordan vi behandles av israelerne vil bare bli verre og verre, sier Bilal. \n\nI BETLEHEM P\u00c5 VESTBREDDEN: Espen Rasmussen og Harald Henden (foto)\n\nLes mer fra VGs team i Israel:"}
{"PUBLISHED_DATE":"2023-10-13","CONTENT_ID":"wA20wG","CONTENT_TAGS":"[\n  \"Hamas\",\n  \"Israel\",\n  \"Israel\/Palestina\",\n  \"Vestbredden\"\n]","CONTENT_NEWSROOM":"vg","CONTENT_TITLE":"Hamas \u00ab\u00f8vde\u00bb p\u00e5 angrep: Publiserte video nesten en m\u00e5ned f\u00f8r terror","TEXT":"Hamas \u00ab\u00f8vde\u00bb p\u00e5 angrep: Publiserte video nesten en m\u00e5ned f\u00f8r terror\n\n\u00d8VER: I denne skjermdumpen fra videoen Hamas la ut 12. september, vises en \u00f8velse med sv\u00e6rt mange likhetstrekk til l\u00f8rdagens blodige angrep p\u00e5 Israel.\n\nMindre enn en m\u00e5ned f\u00f8r\u00a0Hamas\u00a0gikk til angrep p\u00e5 Israel, trente de helt \u00e5penlyst og offentlig p\u00e5 angrepet, viser videoer nyhetsbyr\u00e5et AP har analysert.\n\n\nFire uker f\u00f8r Hamaskrigerne gikk gjennom Israels h\u00f8yteknologiske \u00abjernvegg\u00bb og gjennomf\u00f8rte terrorangrepet som har drept mer enn 1.200 israelere, gjennomf\u00f8rte de en sv\u00e6rt offentlig generalpr\u00f8ve, skriver nyhetsbyr\u00e5et AP.\n\nEn tominutters video som Hamas la ut p\u00e5 sosiale medier den 12. september, viser krigere som bruker eksplosiver til \u00e5 sprenge seg gjennom en replika av en grensepost, f\u00f8r de haster gjennom med lastebiler. \n\nDeretter tar de seg fra bygning til bygning gjennom en fullskala rekonstruksjon av en israelsk by, mens de skyter med automatv\u00e5pen p\u00e5 menneskeformede pappfigurer.\n\nI videoen \u00f8delegger dessuten Hamaskrigerne murt\u00e5rn og en kommunikasjonsantenne, akkurat slik de gikk frem under det d\u00f8delige angrepet l\u00f8rdag, skriver nyhetsbyr\u00e5et.\n\nF\u00f8lg med p\u00e5 siste nytt om konflikten i\u00a0VGs liveoppdatering.\n\nForvirret over bakgrunnen?\u00a0Konflikten er komplisert og kan v\u00e6re vanskelig \u00e5 forst\u00e5. Bli litt klokere her:\u00a0Sp\u00f8rsm\u00e5l og svar: Konflikten i Israel og Palestina.\n\nOFFENTLIGGJORDE: Videoer av \u00f8velsen som ble kalt \u00abStrong Pillar\u00bb ble lagt ut p\u00e5 Hamas`sosiale medier den 12.september. \n\n\u2013 Burde ha fanget opp\n\n\nNyhetsbyr\u00e5et AP har verifisert n\u00f8kkeldetaljer fra\u00a0Hamas-videoer som er offentliggjort det siste \u00e5ret. \n\nVed bruk av satellittbilder har de funnet ut at den falske israelske bosettingen ble satt opp i \u00f8rkenen utenfor al-Mawasi, s\u00f8r p\u00e5 Gazastripen, skriver NTB. \n\nFalske skilt med navnet Horesh Yaron kan ses i videoen: Det er navnet p\u00e5 en kontroversiell israelsk bosetting p\u00e5 den okkuperte Vestbredden.\n\nDen mektige israelske etterretningstjenesten skal tross\u00a0\u00f8velsen ha blitt overrasket over\u00a0Hamas-angrepet.\n\n\u2013 Det var helt klart advarsler og tegn de burde ha fanget opp, sier Bradley Bowman, en tidligere offiser i den amerikanske h\u00e6ren som n\u00e5 er direkt\u00f8r i Foundation for Defense of Democracies.\n\nHan sier tegnene kan ha blitt fanget opp uten at Israel tok n\u00f8dvendige grep.\n\nANGREP: Hamaskrigere vaier flagget ved en \u00f8delagt israelsk stridsvogn l\u00f8rdag 7.oktober.\n\nOverrasket\n\n\nSamtidig sier han at det er tegn som tyder p\u00e5 at\u00a0Hamas\u00a0fors\u00f8kte \u00e5 lure Israel til \u00e5 tro at de forberedte et angrep p\u00e5 Vestbredden, ikke rett over grensen.\n\nDen pensjonerte israelske obersten Michael Milshtein sier at videoene ble fanget opp.\n\n\u2013 Vi visste om alt. Men overraskelsen var koordineringen av alt, sier han."}
{"PUBLISHED_DATE":"2023-10-18","CONTENT_ID":"4oweBG","CONTENT_TAGS":"[\n  \"Israel\/Palestina\",\n  \"Helse\",\n  \"Gaza\"\n]","CONTENT_NEWSROOM":"vg","CONTENT_TITLE":"Desperat kirurg forteller: \u2013 Vi har ikke kapasiteten til \u00e5 hjelpe","TEXT":"Desperat kirurg forteller: \u2013 Vi har ikke kapasiteten til \u00e5 hjelpe\n\nEn jente med sine eiendeler p\u00e5 sykehuset etter at det ble rammet av et angrep tirsdag kveld. \n\nKirurgen Khalil p\u00e5 Gaza forteller til VG om en enda mer prek\u00e6r situasjon p\u00e5 sykehusene, etter at flere hundre er blitt drept i angrepet tirsdag. \n\n\n\u2013 Ingen har svart meg enn\u00e5.\n\nKirurgen Khalil Khalidy har det siste d\u00f8gnet fors\u00f8kt \u00e5 f\u00e5 kontakt med venner og kollegaer fra sykehuset som ble bombet tirsdag kveld.\n\nHan frykter det verste. \n\n\u2013 Jeg h\u00e5per de er trygge og i live. Selv om de aldri kan v\u00e6re i sikkerhet, sier han til VG.\n\nSelv jobber han p\u00e5 et annet sykehus, men helsepersonell p\u00e5 Gaza har mye kontakt med hverandre. \n\nFlere hundre barn, kvinner, menn og eldre hadde samlet seg p\u00e5 sykehuset for \u00e5 s\u00f8ke trygghet fra de enorme israelske luftangrepene. Siden 7. oktober hadde luftangrepene drept n\u00e6r 3000 mennesker. \n\nMen s\u00e5 ble ogs\u00e5 sykehuset truffet. \n\nPalestinske myndigheter sier at Al-Ahli sykehuset ble truffet i et israelsk luftangrep og at over 500 ble drept. Israelske myndigheter mener det er en feilsendt rakett fra Islamsk hellig krig som traff sykehuset.\n\nFN sier flere hundre ble drept i angrepet. \n\nUansett hvem som st\u00e5r bak, er konsekvensene p\u00e5 et hardt rammet sivilsamfunn, brutal.\n\nDet merker s\u00e6rlig legene. \n\nEn lege p\u00e5 \u00e5stedet etter sykehusangrepet tirsdag kveld. \n\nEn oversikt fra FN viser at flere sykehus inne p\u00e5 Gaza, og mange helsepersonell, er blitt rammet av israelske angrep de siste ukene. \n\nKirurgen Khalidy forteller om en desperat kamp for \u00e5 holde mennesker i live. \n\n\u2013 Mange pasienter som trenger oppf\u00f8lging f\u00e5r bare noen bandasjer, s\u00e5 m\u00e5 vi sende dem ut.\n\nIsrael har blokkert innf\u00f8rselen av mat, drivstoff, elektrisitet, vann og medisiner inn til Gaza. Noen hjelpesendinger har sluppet inn fra Egypt, men skalaen er s\u00e5 liten at det har hatt minimal effekt.\n\nHan sier til VG at flere av veiene mellom sykehusene er blokkert av \u00f8deleggelser, og at de kapasiteten n\u00e5 er helt sprengt.\n\n\u2013 Mange trenger operasjoner, men vi har ikke kapasiteten til \u00e5 hjelpe.\n\nKirurgen Khalil Khalidy. \n\nIsrael gjennomf\u00f8rer n\u00e5 sine tyngste luftangrep noensinne, og det forventes at de skal starte en bakkeoffensiv i Gaza.\n\nDet kommer som et svar p\u00e5 at Hamas 7. oktober br\u00f8t gjennom det Israelske gjerdet som omringer Gaza og drepte over 1300 mennesker, der flesteparten var sivile.\n\n\u2013 Vi har ikke tid til \u00e5 sterilisere utstyret skikkelig, vi bare vasker det kjapt med alkohol, sier kirurgen. \n\nDet er et tungt valg de har tatt, for det vil resultere i smertefulle og d\u00f8delige komplikasjoner for de som allerede er skadet, sier han. Men de har ikke noe annet valg. \n\nIsraelske angrep p\u00e5 Gaza den 14. oktober. \n\nPalestinske helsemyndigheter melder n\u00e5 at sykehusene er begynt \u00e5 g\u00e5 tomme for drivstoff til generatorene sine. \n\nDermed kan en fullstendig sykehuskollaps v\u00e6re n\u00e6rt forest\u00e5ende.\n\nAntallet drepte er ogs\u00e5 s\u00e5 h\u00f8yt at de har ogs\u00e5 begynt \u00e5 bruke iskrembiler for \u00e5 lagre lik f\u00f8r de skal begraves. \n\n\u2013 Vi mangler antibiotika, smertestillende og alle andre essensielle medisiner, sier kirurgen til VG. \n\nSkadde barn venter p\u00e5 behandling p\u00e5 et sykehus i det s\u00f8rlige Gaza. \n\nF\u00f8r den varslede bakkeoffensiven har ogs\u00e5 israelske myndigheter beordret 1,1 millioner mennesker \u00e5 flykte fra det nordlige Gaza og mot s\u00f8r.\n\nMen leger har nektet \u00e5 forlate pasientene sine, og er blitt v\u00e6rende igjen p\u00e5 sykehus i det nordlige Gaza.\n\nDe kan ikke flytte pasienter som er kritisk skadet, har de uttalt.\n\nVerdens helseorganisasjon (WHO) har i sterke ordelag ford\u00f8mt Israels ordre om evakuering av 22 sykehus i nordlige Gaza.\n\nWHO advarer om at livene til de p\u00e5 intensivavdelingene, de som er avhengige av livsst\u00f8tte, nyf\u00f8dte i kuv\u00f8ser og mange andre er i fare. \n\n\u2013 Sykehusene er n\u00e5 blitt et tilfluktssted for dem som har mistet sine hjem, sier Khalidy.\n\n\u2013 Folk har begynt \u00e5 sove i gangene, og mellom sengene der deres skadde slektninger ligger. \n\nN\u00e5r de kommer med nye skadde pasienter fra nye israelske luftangrep, sliter de med \u00e5 f\u00e5 pasientene frem fordi gangene er overfulle, sier han videre. \n\n\u2013 Det jeg frykter mest som lege er \u00e5 plutselig se en slektning komme inn skadet til sykehuset. Eller enda verre, noen som er d\u00f8de."}
{"PUBLISHED_DATE":"2023-10-21","CONTENT_ID":"15JQpq","CONTENT_TAGS":"[\n  \"USA\",\n  \"Israel\/Palestina\",\n  \"Israel\",\n  \"Gaza\",\n  \"Hamas\",\n  \"Joe Biden\"\n]","CONTENT_NEWSROOM":"vg","CONTENT_TITLE":"USAs j\u00f8der splittes om krigen: \u2013 Motbydelig","TEXT":"USAs j\u00f8der splittes om krigen: \u2013 Motbydelig\n\nDemonstranter fra j\u00f8diske, muslimske og sosialdemokratiske grupper samlet seg til protest mot Israel i New York fredag. \n\nNEW YORK (VG) I en av verdens st\u00f8rste synagoger ber amerikanske j\u00f8der for Israel. I n\u00e6rheten demonstrerer trosfeller til st\u00f8tte for Gaza.\n\n\n\u00abFrigj\u00f8r Palestina!\u00bb \u00abFrigj\u00f8r Palestina!\u00bb \n\n\u00abStans folkemordet!\u00bb \u00abStans folkemordet!\u00bb\n\nRopene fyller tredje aveny p\u00e5 Manhattan fredag kveld. Regnet spruter og gaten er stengt av med store politioppbud, for midt i veien sitter hundrevis av demonstranter p\u00e5 bakken. De roper slagord til st\u00f8tte for Gaza. \n\nMange av dem er j\u00f8der.\n\n\u2013 Som j\u00f8der vil vi spre budskapet til hele verden: Vi kan ikke p\u00e5f\u00f8re andre v\u00e5r lidelse. Bombingen av Gaza m\u00e5 stoppe. Vi krever v\u00e5penhvile, sier Jay Saper til VG.\n\nGnisninger\n\n\nSaper er en av lederne for gruppen Jewish Voice for Peace. Onsdag tok han seg inn i en bygning ved Kongressen sammen med hundre andre, og m\u00e5tte tilbringe en natt i arresten. \n\nUSAs president Joe Biden har gitt sin uforbeholdne st\u00f8tte til Israel. USA er Israels viktigste st\u00f8ttespiller, og forsyner landet med penger og v\u00e5pen. \n\nMen i USA er ikke alle forn\u00f8yde med det. \n\n\u2013 Bidens st\u00f8tte er dypt urovekkende. Vi nekter \u00e5 la ham eller Nethanyahu snakke p\u00e5 vegne av oss, sier Saper. \n\nOver hele landet skaper konflikten i Israel og Gaza gnisninger. Ogs\u00e5 mellom j\u00f8diske grupperinger.\n\nJay Saper i Jewish Voice for Peace.\n\n\u2013 Vi er stolte av \u00e5 v\u00e6re j\u00f8der. Som et folk som overlevde et folkemord, m\u00e5 vi gj\u00f8re alt som st\u00e5r i v\u00e5r makt for \u00e5 forhindre at andre utsettes for det, sier Saper i Jewish Voice for Peace. \n\nHan sier han har forst\u00e5else for at alle s\u00f8rger over massedrapene og gisseltagningen, beg\u00e5tt av Hamas. \n\n\u2013 Men det viktigste er \u00e5 forst\u00e5 hva som er roten til volden. Og det er undertrykkelsen palestinerne er blitt utsatt for i 75 \u00e5r, sier Saper. \n\nJ\u00f8der i USA\n\nDet bor over 7,5 millioner j\u00f8der i USA. De utgj\u00f8r 2,4 prosent av befolkningen. 1,6 millioner av de amerikanske j\u00f8dene bor i New York.\n\nDe har lenge v\u00e6r delt i synet p\u00e5 Israel\/Palestina-konflikten. \n\nDen siste tiden har ogs\u00e5 uenigheten om Israels h\u00f8yrevridde regjering \u00f8kt blant amerikanske j\u00f8der.\n\nRabbinernes alvorsstund\n\n\nNoen gater bort fra den h\u00f8ylytte protesten fra amerikanske j\u00f8der som st\u00f8tter Gaza, er det helt stille i den storsl\u00e5tte synagogen Temple el-Emanuel ved Central Park. \n\nDen er en av de st\u00f8rste synagogene i verden. Utenfor er det politifolk i h\u00f8y beredskap. Det er sabbat, og rabbiner Joshua M. Davidson har et helt spesielt budskap for denne fredagens viktige ritual.\n\nRabbiner Joshua M. Davidson innleder gudstjenesten.\n\n\u2013 Israel er under angrep. Mange skj\u00f8nner ikke Israels desperate kamp, sier rabbineren til den alvorstunge forsamlingen.\n\nLike f\u00f8r gudstjenesten startet, kom nyheten om at en mor og datter fra Chicago var blitt reddet ut av Gaza \u2013 som de f\u00f8rste som blir l\u00f8slatt. Fortsatt er det over ti amerikanere som er antatt kidnappet, 30 er bekreftet drept.\n\nPolitiet passer p\u00e5 utenfor synagogen p\u00e5 Manhattan. \n\n\u00abFortell meg hva Israel skal gj\u00f8re\u00bb\n\n\n\u2013 Bare motbydelig.\n\nDet sier rabbineren om de som mener at Israel selv har skyld i Hamas-angrepet.\n\n\u2013 Man kan komme med alle slags argumenter om okkupasjonen av Vestbredden og Gaza, men \u00e5 rettferdiggj\u00f8re det Hamas gjorde som en legitim form for motstand er helt ubegripelig for meg.\n\n\u2013 Lidelsene som Israel p\u00e5f\u00f8rer innbyggerne i Gaza, er de berettiget?\n\n\u2013 Dersom Hamas la fra seg v\u00e5pnene i morgen og kom ut av Gaza med hendene over hodet, ville Israel slutte \u00e5 bombe samme dag. Fortell meg hva Israel skal gj\u00f8re for \u00e5 sikre at gislene blir l\u00f8slatt og at Hamas\u2019 barbari slutter? sp\u00f8r rabbineren retorisk. \n\n\u2013 Flere stiller sp\u00f8rsm\u00e5l\n\n\nVG har ham p\u00e5 tomannsh\u00e5nd i et forv\u00e6relse i synagogen, og ber ham fortelle om hvordan de to siste ukene har v\u00e6rt.\n\n\u2013 Helt grusomt. F\u00f8rst ble vi alle sjokkert. S\u00e5 ble vi traumatiserte. Akkurat n\u00e5 er vi fast bestemt p\u00e5 \u00e5 st\u00f8tte Israels behov for \u00e5 forsvare seg. \n\nSp\u00f8rsm\u00e5l og svar: Konflikten i Israel og Palestina\n\n\u2013 Samtidig begynner verden \u00e5 stille sp\u00f8rsm\u00e5l, n\u00e5r flere og flere uskyldige mennesker d\u00f8r i Gaza. Israel m\u00e5 gj\u00f8re alt de kan for \u00e5 beskytte sivile, men Israel m\u00e5 ogs\u00e5 s\u00f8rge for at Hamas ikke lenger utgj\u00f8r noen trussel, mener Davidson.\n\nAmerikanske j\u00f8der i New York lytter til rabbinerens ord. \n\nKalt ut til d\u00f8dsfelle\n\n\nAv de 2300 familiene som er tilknyttet synagogen, er det flere som har familie som er blitt drept i Hamas-angrepene.\n\nOg mange av dem har s\u00f8nner og nev\u00f8er som n\u00e5 skal ut i krigen som reservister i det israelske forsvaret IDF.\n\n\u2013 De kommer til \u00e5 m\u00f8te stor fare n\u00e5r de kommer inn i Gaza. De g\u00e5r inn i et gigantisk minefelt, men underjordiske tunneler og menneskelige skjold. Det kommer til \u00e5 bli ille. \n\nPalestinernes uro\n\n\nI en annen del av metropolen New York, i et omr\u00e5de kjent som \u00abLittle Palestine\u00bb i Bay Ridge helt s\u00f8r i Brooklyn, har en palestinsk restaurant f\u00e5tt kjenne p\u00e5 den \u00f8kte uroen. \n\nEtter Hamas-angrepene ble det popul\u00e6re spisestedet Ayat nedrent av elendige anmeldelser p\u00e5 sosiale medier. \n\n\u2013 Alt er mye verre n\u00e5, sier den amerikanske palestineren Ahmed (24), som er der for \u00e5 spise med vennene sine.\n\nLes ogs\u00e5: Palestinske Wadea (6) ble drept\n\nAhmed (t.v.) spiser lunsj under et veggmaleri som viser palestinske barn som sitter fengslet al-Aqsa-moskeen i Jerusalem. \n\n\u2013 Mange palestinere blir ropt etter. Oppi gaten her ble en tilfeldig mann banket opp av en mobb med israelsk flagg. \n\nDet flagrer i palestinske flagg og politiske budskap p\u00e5 restauranten, som vanligvis ogs\u00e5 har flere j\u00f8diske kunder. \n\n\u2013 Her i USA har palestinere og j\u00f8der levd fredelig sammen lenge. Men denne konflikten og all desinformasjonen som spres \u00f8delegger dette."}
{"PUBLISHED_DATE":"2023-10-22","CONTENT_ID":"RG7xBd","CONTENT_TAGS":"[\n  \"Hamas\",\n  \"Israel\/Palestina\",\n  \"Vestbredden\"\n]","CONTENT_NEWSROOM":"vg","CONTENT_TITLE":"Israel : Angrep mosk\u00e9 i Jenin","TEXT":"Israel : Angrep mosk\u00e9 i Jenin\n\nSTORE SKADER: Slik ser det ut etter angrepet p\u00e5 mosk\u00e9en. \n\nEt n\u00e6rt forest\u00e5ende terrorangrep ble stoppet, if\u00f8lge det israelske luftforsvaret. \n\n\nDet israelske luftforsvaret skriver p\u00e5 X\/Twitter at de har angrepet det de omtaler som en \u00abterroristrute\u00bb i en tunnel under en mosk\u00e9 i Jenin p\u00e5 Vestbredden.\n\n\u2013 I mosk\u00e9en var det en terroristcelle fra terrororganisasjonen Hamas og Islamsk jihad, skriver luftforsvaret p\u00e5 Twitter.\n\nDe hevder denne cellen var n\u00e6r ved \u00e5 gjennomf\u00f8re et terrorangrep.\n\nLuftforsvaret har ogs\u00e5 publisert bilder av det som skal vise en luke ned til tunnelen under mosk\u00e9en. \n\nDet israelske forsvaret har varslet at de vil trappe opp luftangrepene mot Gaza. \n\n\u2013 Vi vil \u00f8ke antall angrep, minimere risikoen for v\u00e5re styrker i neste steg av krigen, vi  vil intensivere angrepene og det starter i dag, sa IDF-talsmann Daniel Hagari tidligere l\u00f8rdag. \n\nStabssjef Herzi Halevi fortalte sine kommand\u00f8rer l\u00f8rdag at de planlegger den lenge varslede bakkeinvasjonen p\u00e5 Gaza. Det skriver CNN."}
{"PUBLISHED_DATE":"2023-10-24","CONTENT_ID":"APnvxE","CONTENT_TAGS":"[\n  \"vg:Ung-journalistikk\",\n  \"Gaza\",\n  \"Politikk\",\n  \"Bistand\"\n]","CONTENT_NEWSROOM":"vg","CONTENT_TITLE":"Bombingen i Gaza: Norge m\u00e5 p\u00e5 banen!","TEXT":"Bombingen i Gaza: Norge m\u00e5 p\u00e5 banen!\n\nNORGE M\u00c5 P\u00c5 BANEN: Norske myndigheter m\u00e5 gi et tydeligere signal om hva som er greit og ikke, skriver Samia Boutakhrit. \n\nNorske politikere m\u00e5 p\u00e5 banen for \u00e5 f\u00e5 stanset teppebombingen som rammer Gazas sivilbefolkning.\n\n\nSAMIA BOUTAKHRIT, lektor i samfunnsfag\n\nNorge har lenge hatt en rolle i \u00e5 fremme folkeretten og den internasjonale rettsorden. \n\nI lys av den opptrappende konflikten i Midt\u00f8sten hvor det i skrivende stund er over 5000 mennesker som har blitt drept av Israelske bomber i Gaza, savner jeg det norske fredsskapende engasjementet.\n\nNorge m\u00e5 p\u00e5 banen for \u00e5 f\u00e5 stanset teppebombingen som rammer Gazas sivilbefolkning. Et sted \u00e5 starte er \u00e5 velge de riktige ordene og formuleringene. \n\nNorske myndigheter m\u00e5 gi et tydeligere signal om hva som er greit og ikke.\n\nN\u00e5r Jonas Gahr St\u00f8re for eksempel sier at Israel har rett til \u00e5 forsvare seg, s\u00e5 m\u00e5 han forklare hva han legger i \u00abforsvar\u00bb. \n\nBetyr \u00abforsvar\u00bb m\u00e5lrettet etterretning som skal ramme Hamas-tilknyttede personer?\n\nEller betyr \u00abforsvar\u00bb en kollektiv avstraffelse av sivile hvor man gir Israel rett til \u00e5 blokkere tilgang p\u00e5 medisinsk hjelp, mat, vann, drivstoff og elektrisitet? \n\nIf\u00f8lge folkeretten er det sistnevnte en krigsforbrytelse.\n\nBarn g\u00e5r i ruinene i Khan Younis s\u00f8r p\u00e5 Gaza mandag 23. oktober.\n\nNesten alle av de 5000 drepte p\u00e5 Gazastripen de siste to ukene er sivile som har blitt drept i sine hjem, i skoler, p\u00e5 sykehus, i kirker og i moskeer. \n\nFlere tusener har blitt drept mens de har v\u00e6rt p\u00e5 flukt, og mens de har s\u00f8kt ly i det som skulle v\u00e6re \u00abtrygge steder\u00bb. \n\nDet er ogs\u00e5 flere tilfeller hvor hele familier og slektninger har blitt drept p\u00e5 en gang. N\u00e6rmere 2000 barn er blant de drepte, if\u00f8lge tall fra helsemyndighetene i Gaza. \n\nDette begynner \u00e5 ligne et moderne folkemord i v\u00e5r tid.\n\nSenest s\u00f8ndag 22. oktober informeres det om at IDF bomber m\u00e5l over hele Gaza. \n\nN\u00e5 trenger vi derfor mer enn noensinne at v\u00e5re politikere tar et standpunkt og forsvarer folkeretten. \n\nPer n\u00e5 er det to ting som m\u00e5 gj\u00f8res: Vi trenger en umiddelbar stans av bombingen og vi trenger at Israel opphever blokaden s\u00e5 humanit\u00e6r hjelp f\u00e5r kommet inn!"}
{"PUBLISHED_DATE":"2023-10-25","CONTENT_ID":"gE97k5","CONTENT_TAGS":"[\n  \"Israel\/Palestina\",\n  \"Gaza\"\n]","CONTENT_NEWSROOM":"vg","CONTENT_TITLE":"Norske Mariam (6) er innesperret p\u00e5 Gazastripen: \u2013 Jeg er veldig redd","TEXT":"Norske Mariam (6) er innesperret p\u00e5 Gazastripen: \u2013 Jeg er veldig redd \n\nMariam fra B\u00e6rum ville bare v\u00e6re litt lenger sammen med moren sin. N\u00e5 er det ingen vei ut av krigsmarerittet.\n\n\nSeks\u00e5ringens hverdag er blitt brutalt snudd p\u00e5 hodet. Hun skulle v\u00e6rt p\u00e5 skolen og l\u00e6rt seg \u00e5 lese og skrive sammen med de andre f\u00f8rsteklassingene, men i stedet holder hun hendene hardt foran \u00f8rene for \u00e5 stenge ute bombedr\u00f8nnene.\n\nFor mens Israel n\u00e5 angriper Gazastripen med full styrke, er Mariam midt i det blodige kaoset. \n\nOver 6500 mennesker er drept, blant dem 2700 barn, if\u00f8lge palestinske helsemyndigheter. N\u00e5 gj\u00f8r foreldrene alt de kan for \u00e5 holde Mariam trygg.\n\nNatt til onsdag ble Khan Younis, byen hvor familien befinner seg, truffet p\u00e5 nytt. Her s\u00f8ker hjelpemannskap etter overlevende. \n\nMoren til Mariam hadde kjempet i tolv \u00e5r om \u00e5 f\u00e5 bli v\u00e6rende i Norge, men i sommer fikk hun beskjeden om at vedtaket om utvisning var endelig.\n\nFor Mariam var tanken p\u00e5 at moren skulle forlate henne, ut\u00e5lelig.\n\nDen midlertidige l\u00f8sningen ble at Mariam og faren reiste sammen med moren til Gazastripen, noen dager f\u00f8r utreisefristen.\n\nMariam, som er f\u00f8dt og oppvokst i Norge, hadde aldri v\u00e6rt utenlands. \n\nN\u00e5 skulle hun fly til en annen verdensdel og bes\u00f8ke stedet foreldrene hadde flyktet fra. Med seg p\u00e5 reisen hadde hun favoritt-kosebamsen.\n\nDa tiden kom for \u00e5 returnere til Norge, b\u00f8nnfalt Mariam pappaen om \u00e5 f\u00e5 bli litt lenger. Hun kunne ikke forst\u00e5 hvorfor moren ikke kunne v\u00e6re med dem hjem.\n\nS\u00e5 stengte Israel alle veier ut av den lille landstripen ved Middelhavet. Grensen til Egypt, ble ogs\u00e5 bombet og stengt.\n\nNorges utenriksdepartement (UD) ansl\u00e5r at 200 norske borgere, deriblant 100 barn, er innesperret p\u00e5 Gazastripen.\n\nMariam er ett av dem.\n\n\u2013 Jeg er veldig redd, de bomber her hele tiden, sier Mariam i et videoklipp VG har f\u00e5tt tilsendt.\n\n\u2013 Det er ikke vann, det er ikke mat, det er ikke str\u00f8m. Jeg vil tilbake igjen til Norge.\n\n7. oktober gikk Hamas, som styrer p\u00e5 Gazastripen, til angrep p\u00e5 Israel. Minst 1400 ble drept og over 200 ble tatt som gisler, blant dem eldre, kvinner og barn.\n\nIsraels svar har v\u00e6rt brutalt. De erkl\u00e6rte umiddelbart krig mot Hamas og blokkerte Gazastripen og strupte tilgangen p\u00e5 str\u00f8m, mat og medisiner.\n\nHundretusener av mennesker har blitt drevet p\u00e5 flukt i de massive bombeangrepene. Bare p\u00e5 24 timer i starten av denne uken ble over 700 mennesker drept.\n\nFamilien fra B\u00e6rum befinner seg i Khan Younis, s\u00f8r p\u00e5 Gazastripen. Byen som vanligvis huser omtrent 400.000 innbyggere har n\u00e5 blitt hjem til over \u00e9n million, if\u00f8lge BBC.\n\nS\u00f8r-Gaza er tryggere enn nord, men ogs\u00e5 Khan Younis rammes regelmessig av bombeangrep. \n\nFamilien fra B\u00e6rum har flyttet fra hus til hus for \u00e5 unnslippe \u00f8deleggelsene.\n\nNettene er verst. N\u00e5r dr\u00f8nnene begynner, kryper de tett sammen og bare venter p\u00e5 at det skal ta slutt.\n\nDet samme gjelder n\u00e5 s\u00e5 mange familier i byen de befinner seg. Bildet under viser barn som har s\u00f8kt tilflukt p\u00e5 en FN-skole i Khan Younis denne uken.\n\n\u2013 Mariam er veldig redd, sier Ahmed Sadeq til VG.\n\nFamiliefaren er sporadisk p\u00e5logget p\u00e5 Facebook og har sendt bilder og videoer som dokumenterer hvordan de har det i Khan Younis.\n\nTirsdag ettermiddag forteller han at de skal spise.\n\n\u00abLitt mat. Ris\u00bb, skriver han.\n\nNoen titalls lastebiler med n\u00f8dhjelp f\u00e5tt krysse grensen over til Gaza, som if\u00f8lge FN er avhengig av minst 100 lastebiler om dagen.\n\nKj\u00e6rlighetshistorien til Ahmed og Nagham Sadeq begynte i byen de n\u00e5 befinner seg i.\n\nAhmed kom til Norge p\u00e5 midten av 2000-tallet og fikk innvilget asyl.\n\nHan holdt kontakten med kj\u00e6resten Nagham p\u00e5 telefon. I 2011 kom hun omsider etter. \n\nMen i \u00e5rene som skilte deres ankomst hadde Norge strammet inn asylpolitikken. Da Nagham s\u00f8kte om oppholdstillatelse, fikk hun avslag.\n\nParet s\u00f8kte familiegjenforening, men fikk avslag da ogs\u00e5.\n\nDe ga ikke opp, men holdt fast p\u00e5 dr\u00f8mmen om \u00e5 starte en familie i Norge. \n\nDe \u00f8nsket seg s\u00e5 gjerne et barn, men graviditeten lot vente p\u00e5 seg. \n\nEtter mange \u00e5rs mislykkede fors\u00f8k fikk Nagham endelig beskjeden om at hun var gravid med Mariam.\n\n\u2013 Hun falt hun om p\u00e5 gulvet og gr\u00e5t, forteller Anoud Sobhieh (48), Naghams bestevenninne. \n\nAnoud har v\u00e6rt der for Nagham helt siden hun kom til Norge og har hjulpet henne \u00e5 navigere sitt nye liv i nord.\n\nI NORGE: Nagham, Mariam og Ahmed feiret den muslimske h\u00f8ytiden Eid med en tur p\u00e5 Burger King p\u00e5 Sandvika storsenter i april i \u00e5r. \n\nAnoud var med p\u00e5 legem\u00f8ter, p\u00e5 ultralyd og p\u00e5 f\u00f8dselen til Mariam. Hun beskriver Mariam som sin egen datter, og forteller at seks\u00e5ringen er hele livet til Nagham og Ahmed.\n\nHun var der ogs\u00e5 da bestevenninnens dr\u00f8m om et liv i Norge ble knust i et brev fra Utlendingsnemnda.\n\nN\u00e5 snakker hun med Nagham daglig. Men hva sier man til noen som sitter og frykter at man n\u00e5r som helst kan d\u00f8?\n\n\u2013 Jeg f\u00f8ler meg s\u00e5 hjelpel\u00f8s. Jeg kan ikke gj\u00f8re noe for henne. Jeg f\u00f8ler meg flau, jeg vet ikke hva jeg kan si, sier bestevenninnen.\n\nDa de snakket sammen p\u00e5 telefon, ble venninnen bekymret:\n\n\u2013 Hun h\u00f8rtes veldig redd ut. Stemmen skalv. Hun sa: \u00abJeg falt, bena sviktet\u00bb, mens de l\u00f8p ut av huset p\u00e5 grunn av bomber.\n\nFlere bomber har rammet omr\u00e5det der familien s\u00f8ker tilflukt.\n\n\u2013 Det g\u00e5r ikke bra, men vi lever, sier Nagham til VG.\n\n\u00abVi venter p\u00e5 at det blir v\u00e5r tur til \u00e5 d\u00f8\u00bb, skrev Nagham til venninnen 13. oktober.\n\nTre dager senere dro familien s\u00f8rover mot grenseovergangen Rafah, i h\u00e5p om \u00e5 f\u00e5 slippe ut. \n\nAl Jazeera rapporterte direkte fra folkemengden. Ahmed gikk hvilel\u00f8st frem og tilbake mens familien ventet i timevis p\u00e5 at de kanskje skulle f\u00e5 krysse.\n\nTil slutt ga de opp og dro tilbake igjen.\n\nNoen dager senere skrev Nagham:\n\n\u00abVi f\u00f8ler at d\u00f8den er n\u00e6r\u00bb.\n\nN\u00e5 har venninnen sluttet \u00e5 sp\u00f8rre hvordan de har det.\n\n\u2013 Jeg sender henne bare meldinger s\u00e5nn at jeg vet at hun er i live.\n\nL\u00f8rdag 21. oktober ble gaten der de s\u00f8ker tilflukt angrepet av en bombe. Naghams fetter og 12 naboer skal ha blitt drept i eksplosjonen.\n\n23. oktober stanset Utlendingsnemnda (UNE) tvangsreturer til Gaza.\n\n\u2013 Suspensjonen er besluttet for inntil seks m\u00e5neder for at UNE kan f\u00f8lge konfliktens utvikling og f\u00e5 en n\u00f8dvendig og detaljert oversikt over situasjonen, skrev de i en pressemelding.\n\nUtenriksdepartementet har et kriseteam som st\u00e5r klare til \u00e5 motta nordmenn p\u00e5 den egyptiske siden av grensen, hvis de slipper ut.\n\nSelv om Nagham er utvist fra Norge, vil hun f\u00e5 komme hjem sammen med Mariam og mannen, if\u00f8lge hennes advokat.\n\n\u2013 Det er bekreftet fra UD at familien, inkludert mor, st\u00e5r p\u00e5 en liste over personer som skal f\u00e5 hjelp til \u00e5 komme til Norge, sier Nadin Askeland Humlen til VG.\n\nIngen vet om Mariam f\u00e5r komme hjem til Norge og begynne i f\u00f8rste klasse, s\u00e5nn som hun skulle.\n\nSamtidig fortsetter de israelske bombeangrepene med ubegrenset styrke."}
{"PUBLISHED_DATE":"2023-10-28","CONTENT_ID":"nQ6r3x","CONTENT_TAGS":"[\n  \"Israel\/Palestina\",\n  \"Benjamin Netanyahu\",\n  \"Gaza\"\n]","CONTENT_NEWSROOM":"vg","CONTENT_TITLE":"Netanyahu ber sivile flykte: \u2013 Krigen blir lang","TEXT":"Netanyahu ber sivile flykte: \u2013 Krigen blir lang\n\nTALTE: Et d\u00f8gn etter Israel intensiverte angrepene mot Gazastripen, holdt milit\u00e6rledelsen pressekonferanse. \u2013 Dette er mitt livs oppdrag, sier statsminister Benjamin Netanyahu.\n\nIsraelske styrker kjemper p\u00e5 bakken i Gaza, bekrefter Benjamin Netanyahu. Samtidig understreker statsministeren at krigen blir langvarig.\n\n\nF\u00f8lg utviklingen i Israel-Gaza-krigen live her.\n\n\u2013 Den p\u00e5g\u00e5ende bakkeoperasjonen i Gaza er steg to av krigen. De som anklager oss for krigsforbrytelser er hyklere, sier statsminister Benjamin Netanyahu under en pressekonferanse l\u00f8rdag kveld.\n\nDetskjer et knapt d\u00f8gn etter at Israel varslet opptrapping av angrepene mot Gazastripen. \n\nSiden har den beleirede eksklaven blitt utsatt for kraftig bombardement \u2013 mens milit\u00e6ret har varslet en ny fase av \u00aboperasjonen\u00bb.\n\nN\u00e5 ber Netanyahu sivile flykte til \u00abtrygge omr\u00e5der\u00bb.\n\n\u2013 Krigen inne i Gaza blir vanskelig og lang, understreker han.\n\nIsrael har tidligere bedt 1,1 millioner palestinere flykte s\u00f8rover p\u00e5 Gazastripen. \n\nLikevel har israelske jagerfly bombet S\u00f8r-Gaza med stor kraft den siste uken.\n\nNorges utenriksminister Espen Barth Eide (Ap) er blant dem som har avvist at det finnes \u00abtrygge\u00bb steder i Gaza.\n\nDette er f\u00f8rste gang Netanyahu har holdt pressekonferanse siden Hamas\u2019 sjokkangrep mot Israel 7. oktober.\n\n\u2013 Det var en forferdelig svikt. Det skal etterforskes. Vi kommer til \u00e5 snu p\u00e5 hver eneste stein, svarte han p\u00e5 et sp\u00f8rsm\u00e5l om han har ansvar for sammenbruddet i Israels sikkerhet.\n\n\u2013 Oppdraget mitt n\u00e5 er \u00e5 redde Israel, la han til.\n\nNetanyahu understreker ogs\u00e5 at Israel jobber p\u00e5 spreng for \u00e5 l\u00f8slate de over 200 gislene som Hamas tok til fange under angrepet. L\u00f8rdag ettermiddag m\u00f8tte han gislenes familier.\n\n\u2013 Vi har to m\u00e5l. Ett er \u00e5 \u00f8delegge Hamas' milit\u00e6re og operasjonelle kapasitet, og det andre er \u00e5 bringe tilbake dem som er tatt til fange, sier han.\n\nOgs\u00e5 forsvarsminister Yoav Gallant deltar p\u00e5 pressekonferansen:\n\n\u2013 Vi har ingen interesse av \u00e5 utvide krigen, men vi er forberedte p\u00e5 alle fronter, sier han.\n\nAngrepet natt til l\u00f8rdag er det mest intense og blodigste siden krigen startet for tre uker siden, skriver kanalen\u00a0Al Jazeera.\n\nFortsatt finnes det begrenset informasjon om hva som skjer p\u00e5 bakken i Gaza, etter at internett og telefonlinjer br\u00e5tt br\u00f8t sammen fredag kveld.\n\nStatsministeren kaller kampene for Israels \u00abandre uavhengighetskrig\u00bb og anklager Hamas for \u00e5 bruke sykehus som \u00abkommandosentre\u00bb.\n\n\u2013 Vi kommer til \u00e5 redde landet v\u00e5rt. Vi skal kjempe i luften og p\u00e5 bakken. Vi kommer til \u00e5 kjempe og vinne. Dette er mitt livs oppdrag, sier han.\n\nTidligere fredag skal det israelske forsvaret (IDF) ha advart innbyggere i Gaza by om at byen n\u00e5 er \u00e5 anse som en \u00abslagmark\u00bb, if\u00f8lge AFP."}
{"PUBLISHED_DATE":"2023-10-29","CONTENT_ID":"kEgG6j","CONTENT_TAGS":"[\n  \"Israel\/Palestina\",\n  \"Gaza\",\n  \"Hamas\"\n]","CONTENT_NEWSROOM":"vg","CONTENT_TITLE":"Barth Eide om svensk og dansk Gaza-nei: \u2013 Skulle gjerne hatt dem med","TEXT":"Barth Eide om svensk og dansk Gaza-nei: \u2013 Skulle gjerne hatt dem med\n\nUENIG: Utenriksminister Espen Barth Eide skulle gjerne sett at Sverige og Danmark hadde stemt som Norge.\n\nUtenriksminister Espen Barth Eide (Ap) skulle \u00f8nske at Sverige og Danmark stemte for FN-resolusjonen om en umiddelbar humanit\u00e6r v\u00e5penhvile.\n\n\nF\u00f8lg utviklingen i Israel-Gaza-krigen live her.\n\nNorge stemte for \u00abEn umiddelbar, varig og vedvarende humanit\u00e6r v\u00e5penhvile som f\u00f8rer til opph\u00f8r av fiendtlighetene\u00bb, sammen med 119 av FNs medlemsland p\u00e5 FNs generalforsamling fredag kveld. \n\nSverige og Danmark avsto fra \u00e5 stemme.\n\n\u2013 Vi hadde jo kontakt s\u00e6rlig i l\u00f8pet av fredag med de nordiske landene om den avstemningen, hvor vi hadde h\u00e5pet at flere ville v\u00e6re med og stemme som oss, sier Barth Eide til VG.\n\n\u2013 Flere europeiske stemte for, men Sverige og Danmark ikke. Hva tenker du om det?\n\n\u2013 Jeg skulle gjerne sett at de ... Jeg mener at det standpunktet vi inntok er i god tradisjonen med nordisk syn p\u00e5 dette, og vi \u00f8nsket gjerne \u00e5 ha dem med. Og derfor er vi jo uenige om akkurat dette.\n\n\u2013 Har du f\u00e5tt noen reaksjoner fra israelsk side knyttet til resolusjonen?\n\n\u2013 Vi har for s\u00e5 vidt l\u00f8pende kontakt med alle kommunikasjonskanaler \u00e5pne, men vi har ikke h\u00f8rt noe spesielt til dette. Det er ingen hemmelighet at Israel har et annet syn, men vi mener det er riktig \u00e5 si ifra om dette, sier Barth Eide.\n\nSlikt stemte Europa om v\u00e5penhvile\u2013resolusjonen\n\n\n\nFor:\n\nAndorra\n\nArmenia\n\nBelgia\n\nBelarus\n\nBosnia\n\nFrankrike\n\nIrland\n\nLiechtenstein\n\nLuxembourg\n\nMalta\n\nMontenegro\n\nNorge\n\nPortugal\n\nRussland\n\nSlovenia\n\nSpania\n\nSveits\n\nTyrkia\n\nImot:\n\nKroatia\n\nTsjekkia\n\nUngarn\n\n\u00d8sterrike\n\nAvsto:\n\nAlbania\n\nBulgaria\n\nDanmark\n\nEstland\n\nFinland\n\nGeorgia\n\nHellas\n\nIsland\n\nItalia\n\nKypros\n\nLatvia\n\nLitauen\n\nMoldova\n\nMonaco\n\nNederland\n\nNord-Makedonia\n\nPolen\n\nRomania\n\nSan Marino\n\nSerbia\n\nSlovakia\n\nStorbritannia\n\nSverige\n\nTyskland\n\nUkraina\n\nUtenriksministeren i Israel kalte resolusjonen \u00abavskyelig\u00bb og avviste blankt muligheten for v\u00e5penhvile.\n\nResolusjonen ble vedtatt med godt over kravet om 2\/3 flertall i generalforsamlingen. \n\n\u2013 Dermed er dette et uttrykk for det flertallet av verdens land mener, sammen med flere europeiske land som blant annet Frankrike og Spania.\n\nI helgen har det v\u00e6rt en rekke israelske angrep mot Gaza \u2013 f\u00e5 siste nytt fra VGs team i den israelske byen Sderot, n\u00e6r grensen til Gazastripen:\n\nMener regjeringen skaper uheldige signaler\n\n\nFrp-leder Sylvi\u00a0Listhaug\u00a0mener regjeringen stiller seg p\u00e5 feil side n\u00e5r Norge som eneste nordiske land stemte for FN-resolusjonen som ikke samtidig eksplisitt ford\u00f8mte Hamas.\n\n\u2013 Helt siden Hamas\u2019 brutale terrorangrep 7. oktober har Israel v\u00e6rt tydelige p\u00e5 at Hamas m\u00e5 fjernes milit\u00e6rt hvis israelere skal kunne f\u00f8le seg trygge igjen, noe de fleste demokratiske land har st\u00f8ttet og vist full forst\u00e5else for. Da ser det veldig rart ut at regjeringen n\u00e5 gir sprikende signaler ved \u00e5 stemme for en FN-resolusjon som ikke ford\u00f8mmer Hamas sitt terrorregime, sier\u00a0Listhaug.\n\nTil det svarer utenriksministeren at det ble jobbet for en skarpere tekst til resolusjonen som ikke det ble flertall for. \n\n \u2013 Jeg har lyst til \u00e5 si at b\u00e5de Sverige, Danmark og Norge, blant annet gikk inn for en enda mer eksplisitt ford\u00f8mmelse av Hamas. Det stemte b\u00e5de de og vi for, men det ble det ikke flertall for. Likevel var det som til slutt sto der b\u00e5de riktig og viktig, s\u00e5 da stemte vi for den, forklarer Barth Eide. \n\nVille ikke stemme for v\u00e5penhvile uten Hamas-ford\u00f8mmelse\n\n\nDanmarks utenriksminister Lars L\u00f8kke Rasmussen har skrevet til VG at resolusjonen har mange gode elementer, men at Danmark likevel valgte \u00e5 ikke stemme for den, slik Norge gjorde. \n\n\u2013 Den manglet en ford\u00f8mmelse av Hamas\u2019 terrorangrep. Derfor avsto vi \u00e5 stemme for resolusjonen, p\u00e5 linje med de fleste andre EU-landene. \n\nUtenriksministeren sier at danske myndigheter likevel er bekymret for den humanit\u00e6re situasjonen p\u00e5 Gaza, som n\u00e5 opplever angrep som analytikere sammenligner med beleiringen av Stalingrad. \n\n\u2013 P\u00e5 m\u00f8tet i Det europeiske r\u00e5d fredag ble det oppfordret til rask og uhindret humanit\u00e6r adgang til Gaza, deriblant humanit\u00e6re korridorer og pauser, skriver han til VG.\n\nHeller ikke s\u00f6ta bror stemte for resolusjonen.\n\n\u2013 Sverige avsto, sammen med majoriteten av EUs medlemsstater fra \u00e5 stemme ettersom resolusjonen ikke tydelig ford\u00f8mmer Hamas\u00b4 terrorangrep p\u00e5 Israel og ikke viser til Israels rett til \u00e5 forsvare seg mot terrorister, skriver pressetalsperson Helena Zimmerdahl-Torgerson ved svensk UD til VG. \n\nHun skriver videre at Sverige i stedet stemte for et tilleggsforslag til resolusjonen, som ble foresl\u00e5tt av Canada.\n\n\u2013 Det ford\u00f8mte terrorangrepet til Hamas, og krevde at gislene umiddelbart skulle bli l\u00f8slatt. USA, samtlige EU-stater samt Norge, Island og Storbritannia stemte for forslaget, men det ble nedstemt, skriver hun."}
{"PUBLISHED_DATE":"2023-10-30","CONTENT_ID":"2B7Axv","CONTENT_TAGS":"[\n  \"Israel\/Palestina\",\n  \"Hamas\",\n  \"Gaza\"\n]","CONTENT_NEWSROOM":"vg","CONTENT_TITLE":"Faren til Hamas-gissel: - Hjertet mitt sluttet nesten \u00e5 sl\u00e5","TEXT":"Faren til Hamas-gissel: - Hjertet mitt sluttet nesten \u00e5 sl\u00e5 \n\nKIDNAPPET: Statsminister i Israel Benjamin Netanyahu bekrefter at de tre kvinnene i videoen er gisler. \n\nHamas har publisert en video de sier viser tre kvinner som ble bortf\u00f8rt under angrepet mot Israel 7. oktober. Mandag kveld har gislenes familier uttalt seg om videoen. \n\n\nMandag publiserte Hamas en 76 sekunder lang video som viser tre kvinner de omtaler som \u00absionistiske fanger\u00bb.  I videoen, som er filmet av Hamas, kommer en av kvinnene med krass kritikk av Israels statsminister Benjamin Netanyahu. \n\n\u2013 Vi har v\u00e6rt i Hamas sitt fangenskap i 23 dager (...). Vi vet at det skulle bli v\u00e5penhvile. Du skulle frigj\u00f8re oss alle. Du har kommet med et l\u00f8fte om \u00e5 frigj\u00f8re oss. \n\nHun sier deretter at Netanyahu mislyktes i \u00e5 beskytte ofrene for angrepet 7. oktober.\n\n\u2013 Ingen milit\u00e6re var der. Ingen kom. Ingen h\u00f8rte oss, sier hun. \n\nDe tre kvinnene er identifisert som Danielle Aloni, Rimon Kirsht og Elena Trupanov. Mandag kveld holdt familiene deres en pressekonferanse i Tel Aviv, skriver blant annet BBC og The Guardian.\n\n\u2013 Jeg \u00f8nsker ikke de lidelsene vi har hatt de siste 24 dagene p\u00e5 noen m\u00f8dre, sier Avital Kirsht Buchshtov, moren til Rimon Kirsht. \n\nBuchshtov sier hun er bekymret over at datteren ikke har p\u00e5 seg briller i videoen fra Hamas. \n\n\u2013 Hun trenger brillene sine. Uten dem kan hun ikke se noen ting. \n\nRemus Aloni, faren til Danielle Aloni, uttaler at han og hans kone er lettet over at datteren er i live. \n\n\u2013 Hjertet mitt sluttet nesten \u00e5 sl\u00e5 da jeg s\u00e5 bilde av henne p\u00e5 TV. Vi \u00f8nsker veldig at hun kommer tilbake til oss, s\u00e5 vi kan klemme henne, sier han. \n\nDanielles s\u00f8ster blir ogs\u00e5 holdt fanget i Gaza. Det samme gjelder tre av Remus Alonis\u2019 barnebarn. \n\nHan oppfordrer R\u00f8de Kors til \u00e5 komme p\u00e5 banen og kreve \u00e5 f\u00e5 gi legehjelp til alle gislene i Gaza. Han ber ogs\u00e5  emiren av Qatar om \u00e5 gj\u00f8re \u00aballe mulige anstrengelser\u00bb for \u00e5 f\u00e5 familien hans hjem. \n\nAloni snakker ogs\u00e5 direkte til sine d\u00f8tre: \n\n\u2013 Vi elsker dere, vi h\u00f8rer dere, vi tenker p\u00e5 dere hvert minutt, hvert sekund. Uansett hva vi gj\u00f8r, tenker vi p\u00e5 dere og vi skal f\u00e5 dere hjem. \n\nIsraels statsminister Benjamin Netanyahu sier mandag ettermiddag at Hamas sin gisselvideo er \u00abondskapsfull psykologisk propaganda\u00bb.\n\nNetanyahu skriver p\u00e5 X at Israel gj\u00f8r alt for \u00e5 f\u00e5 gislene hjem.\n\n\u2013 V\u00e5re hjerter g\u00e5r ut til dere og de andre kidnappede.\n\n\u2013 PROPAGANDA: Israels statsminister Benjamin Netanyahu under en pressekonferanse i Tel Aviv 28. oktober. \n\nHamas har tidligere publisert en video av 21 \u00e5r gamle Mia Schem, som ogs\u00e5 skal v\u00e6re tatt som gissel. I videoen fortalte Schem at hun \u00abblir tatt vare p\u00e5 og f\u00e5r medisiner\u00bb og ba om \u00e5 f\u00e5 komme hjem. \n\nPolitisk r\u00e5dgiver i Amnesty Gerald Folkvord har tidligere sagt til VG at det er umulig \u00e5 stole p\u00e5 det som blir sagt i slike videoer. \n\n\u2013 Dette er helt vanlig fremgangsm\u00e5te fra gisseltagere for \u00e5 presse ut en annen part. I hvilken grad det hun sier er riktig eller ikke, er umulig \u00e5 vite, sa han til VG den gang.\n\nI slike videoer snakker gislene ofte under press fra gisseltagerne. \n\n\u2013 Videoen er \u00e5penbart ment for \u00e5 legge press p\u00e5 den israelske og internasjonale offentligheten, det er helt vanlig taktikk, sa Folkvord om videoen av Schem. \n\nRundt 240 mennesker ble bortf\u00f8rt av Hamas under angrepet 7. oktober, if\u00f8lge israelske myndigheter, som tror de blir holdt i underjordiske tunneler p\u00e5 Gazastripen. Hamas har sagt at de vil l\u00f8slate gislene i bytte mot tusenvis av palestinske fanger som sitter i fengsel i Israel."}
{"PUBLISHED_DATE":"2023-11-01","CONTENT_ID":"Kng5v4","CONTENT_TAGS":"[\n  \"Israel\/Palestina\",\n  \"Gaza\"\n]","CONTENT_NEWSROOM":"vg","CONTENT_TITLE":"Flere har krysset grensen fra Gaza til Egypt","TEXT":"Flere har krysset grensen fra Gaza til Egypt\n\nFor f\u00f8rste gang siden krigen br\u00f8t ut har folk f\u00e5tt krysse grenseovergangen ved Rafah til Egypt. Nordmenn er bedt om \u00e5 vente. \n\n\nI 13-tiden onsdag melder Reuters at de f\u00f8rste utenlandske statsborgerne har kommet seg over grensen til Egypt. Allerede i 8-tiden skrev Al Jazeera at grenseovergangen ble \u00e5pnet.\n\nS\u00e5 langt har 110 personer med dobbelt statsborgerskap og 20 s\u00e5rede sivile krysset grensen, melder BBC. \n\nRundt 500 personer med utenlandsk pass skal f\u00e5 krysse grensen onsdag, meldte Reuters tidligere onsdag og viste til en ikke-navngitt egyptisk sikkerhetskilde. If\u00f8lge AFP inkluderer dette personer med dobbelt statsborgerskap.\n\nDELVIS \u00c5PEN: Folk g\u00e5r gjennom en port for \u00e5 komme seg til Rafah-grensen onsdag morgen. \n\nIkke p\u00e5 listen\n\n\nDe om lag 200 norske borgerne som befinner seg i Gaza fikk onsdag morgen melding fra utenriksdepartementet om \u00e5 vente med \u00e5 dra til Rafah. \n\n\u2013 Vi har ikke f\u00e5tt beskjed om at norske borgere er oppf\u00f8rt p\u00e5 liste over de som kan krysse grensen ved Rafah i dag, skrev kommunikasjonsr\u00e5dgiver Ragnhild Simenstad i UD i en SMS til VG like f\u00f8r grensen \u00e5pnet. \n\nBeskjeden til nordmennene er den samme etter grensen \u00e5pnet \u2013 alts\u00e5 \u00e5 vente med \u00e5 dra til grensen, opplyser Simenstad til VG. \n\nEn liste fra grensevakten i Gaza, som VG har sett, skal vise hvem som f\u00e5r krysse grensen. Ingen med norsk statsborgerskap st\u00e5r oppf\u00f8rt.\n\nAmbulanser i Egypt\n\n\nTidligere meldte ogs\u00e5 AFP at 90 syke og s\u00e5rede palestinere f\u00e5r krysse grensen. \n\nBilder onsdag viser at flere ambulanser har f\u00e5tt krysse grensen til Egypt etter at de sto i k\u00f8 ved grenseovergangen. \n\nDe f\u00f8rste ambulansene med skadede sivile har forlatt Gaza og krysset grensen til Egypt, skriver BBC klokken 12.40. \n\nEGYPT: En palestinsk ambulanse kj\u00f8rer gjennom Rafah-grenseovergangen. \n\nVG har tidligere skrevet om norske Mariam Sadeq (6) fra B\u00e6rum, som reiste sammen med foreldrene til Gazastripen etter at moren ble utvist i sommer, etter 12 \u00e5r i Norge.\n\nFaren hennes, Ahmed Sadeq, er sporadisk p\u00e5logget Facebook.\n\n\u2013 Hver dag er vanskeligere enn den siste. Det er bombing overalt, spesielt om natten, skrev han til VG tirsdag kveld.\n\n\u2013 Hver dag d\u00f8de folk, fortsetter han. \n\nVG spurte tirsdag kveld om familien hadde tenkt seg til Rafah-grenseovergangen onsdag.\n\nDa svarte Ahmed at den kun ville \u00e5pne for skadede personer. Onsdag har han ikke v\u00e6rt p\u00e5logget p\u00e5 flere timer og har ikke besvart VGs sp\u00f8rsm\u00e5l.\n\nI M\u00d8RKET: Familien fra B\u00e6rum bor sammen med flere andre i Khan Younes, en by s\u00f8r p\u00e5 Gazastripen der hundretusener har s\u00f8kt tilflukt. De har ingen str\u00f8m, og sitter i m\u00f8rket mens de venter p\u00e5 at bombedr\u00f8nnene skal stilne.\n\nDe har lite mat og vann, forteller han. En butikk i n\u00e6rheten \u00e5pner kun en times tid om dagen, og selger bare ris, pasta, kaffe og te.\n\nFamiliefaren som kom til Norge fra byen han n\u00e5 sitter fanget i p\u00e5 midten av 2000-tallet, m\u00e5 n\u00e5 trosse bomberegnet for \u00e5 skaffe mat til familien. VG har sett videoer som viser Ahmed ta seg gjennom r\u00f8ykfylte gater mens han holder seg for ansiktet.\n\nHan forteller at det tok ham fire timer \u00e5 hente br\u00f8d til familien, \u00e9n time for \u00e5 f\u00e5 litt vann. Mariam er bare hjemme sammen med moren, Nagham, forteller han.\n\nDe bor sammen med fem andre personer. Mariam og foreldrene s\u00f8ker tilflukt p\u00e5 soverommet, forteller han.\n\nFANGET: Mariam, som er f\u00f8dt og oppvokst i Norge, hadde aldri v\u00e6rt utenlands f\u00f8r familien n\u00e5 reiste til Gaza. N\u00e5 er det ingen veier ut.\n\nBer nordmenn vente\n\n\n\u2013 Hva frykter dere kan v\u00e6re konsekvensen dersom de drar til Rafah n\u00e5?\n\n\u2013 Jeg tror ikke vi skal spekulere i hva som kan skje, men det er en tydelig beskjed om \u00e5 vente, sier Ragnhild Simenstad i UD til VG.\n\n\u2013 Nettet og telefonlinjene er igjen nede i Gaza. Er dere sikre p\u00e5 at meldingen har blitt levert?\n\n\u2013 Vi har i hvert fall sendt den ut. R\u00e5det fra oss er tydelig \u2013 vi ber norske borgere vente, sier Simenstad."}
{"PUBLISHED_DATE":"2023-11-03","CONTENT_ID":"MoeA6R","CONTENT_TAGS":"[\n  \"Hizbollah\",\n  \"Israel\/Palestina\",\n  \"Libanon\",\n  \"Nupi\"\n]","CONTENT_NEWSROOM":"vg","CONTENT_TITLE":"Hizbollah-lederen roser Hamas for terrorangrepet 7. oktober","TEXT":"Hizbollah-lederen roser Hamas for terrorangrepet 7. oktober\n\nTALER FOR F\u00d8RSTE GANG: Hizbollah-leder Hassan Nasrallah.\n\nHizbollah-leder Hassan Nasrallah ber\u00f8mmer Hamas for 7. oktober-angrepet, som han sier var helt og holdent palestinsk. \n\n\n\u2013 Krigen har utvidet seg til mer enn \u00e9n front, sier Nasrallah i sin f\u00f8rste TV-sendte tale etter krigen br\u00f8t ut, som blant annet gjengis av Reuters. \n\nHan \u00e5pnet med \u00e5 hylle falne \u00abmartyrer\u00bb og viste til \u00aboperasjon al-Aqsa Flood\u00bb, som er navnet Hamas og andre v\u00e6pnede palestinske grupper bruker for terrorangrepet mot Israel 7. oktober. \n\n\u2013 7. oktober-angrepet f\u00f8rte til et jordskjelv i Israel, og avsl\u00f8rte deres svakhet, sier han videre. \n\nSTOR SPENNING: Palestinere f\u00f8lger med p\u00e5 talen fra Vestbredden. \n\nHizbollah-lederen ber\u00f8mmet Hamas sitt terrorangrep i Israel, som han sier ikke var planlagt sammen med Hizbollah: \n\n\u2013 Angrepet var besluttet og gjennomf\u00f8rt hundre prosent palestinsk, og har ikke noe med regionale konflikter \u00e5 gj\u00f8re, sier han og fortsetter:\n\n\u2013 Hamas sin avgj\u00f8relse var riktig, klok og  modig. \n\nVidere legger Nasrallah skylden p\u00e5 USA for krigen i Gaza. \n\nNetanyahu: - Ikke test oss\n\n\nKampene mellom Hizbollah og Israel har eskalert de siste ukene. \n\nIsraels beredskap ved grensen til Libanon i nord er \u00abveldig, veldig h\u00f8y\u00bb, sier  talsperson Daniel Hagari i det israelske forsvaret til Reuters fredag. \n\nHYLLES: Hizbollah-tilhengere under talen fredag. \n\n\u2013 Hizbollahs operasjoner har \u00f8kt fra dag til dag, og tvinger Israel til \u00e5 holde sine styrker ved grensen, og ikke i Gaza eller p\u00e5 Vestbredden, sier Nasrallah i talen. \n\n\u2013 En videre eskalering ved fronten i Libanon, er en realistisk mulighet, men det avhenger av hva som skjer i Gaza fremover, sier han videre: \n\n\u2013 De som \u00f8nsker \u00e5 forhindre en regional krig, m\u00e5 f\u00e5 slutt p\u00e5 krigen i Gaza. \n\nIsraels statsminister Benjamin\u00a0Netanyahu sier f\u00f8lgende  til \u00abfiendene i nord\u00bb mens Hizbollah-sjefen taler: \n\n\u2013 Ikke test oss. Dere vil betale dyrt for det. \n\nDet skriver Reuters. \n\nStor spenning\n\n\nDet har v\u00e6rt knyttet stor spenning til Nasrallahs tale. Den kan f\u00e5 konsekvenser for hele regionen \u2013 og v\u00e6re med p\u00e5 \u00e5 avgj\u00f8re om krigen mellom Israel og Hamas sprer seg: \n\n\u2013 Mye kan eskalere rundt krigen i Gaza, men det mest alvorlige \u2013 som ogs\u00e5 er en reell mulighet \u2013 er at Hizbollah bestemmer seg for \u00e5 g\u00e5 inn i krigen, sier Nupi-forsker\u00a0Kjetil\u00a0Selvik til VG f\u00f8r talen. \n\nSPENT: Kjetil Selvik er forsker i Nupi og jobber med kamp over stater og regimer i Midt\u00f8sten.\n\nOgs\u00e5 i 2006 var Nasrallah lenge stille, f\u00f8r han holdt en tale som ble startskuddet p\u00e5 krigen mellom Israel og Libanon samme \u00e5r, sier Selvik. \n\n\u2013 Det er det som gj\u00f8r at mange i regionen biter negler for denne talen, sier han. \n\nHizbollah er desidert den sterkeste milit\u00e6re akt\u00f8ren i regionen av de ikke-statlige akt\u00f8rene, sier Selvik. \n\n\u2013 Det kan f\u00e5 store konsekvenser dersom de bestemmer seg for \u00e5 g\u00e5 til krig, sier han.\n\nDette er Hizbollah: \n\nHizbollah er en\u00a0sjiamuslimsk\u00a0islamistbevegelse\u00a0fra\u00a0Libanon, som ogs\u00e5 har en v\u00e6pnet fl\u00f8y.\n\nHizbollah mottar betydelig st\u00f8tte fra Iran og Syria, som er bevegelsens n\u00e6rmeste allierte.\n\nHizbollah har utpekt\u00a0Israel\u00a0som sin hovedfiende\n\nUSA regner Hizbollah som en terrororganisasjon, mens EU kun har den v\u00e6pnede fl\u00f8yen p\u00e5 sin terrorliste.\n\nKilde: SNL\n\nDe st\u00f8rste konsekvensene vil v\u00e6re for Libanon, som vil bli utsatt for massiv israelsk bombing, sier Selvik:\n\n\u2013 Men det vil ogs\u00e5 f\u00e5 store konsekvenser for Israel fordi Hizbollah har mange raketter og droner, og vil kunne ramme m\u00e5l i Israel i mye st\u00f8rre grad enn det Hamas kan gj\u00f8re, sier Selvik og fortsetter: \n\n\u2013 Ogs\u00e5 er det en fare for at dette vil f\u00e5 USA til \u00e5 gripe inn, og da er det et sp\u00f8rsm\u00e5l om Hizbollahs allierte igjen vil reagere. \n\nUSAs president Joe Biden har gjentatte ganger advart\u00a0Hizbollah\u00a0mot \u00e5 blande seg i konflikten.\n\nFlere angrep\n\n\nB\u00e5de statsminister Jonas Gahr St\u00f8re og utenriksminister Espen Barth Eide har uttrykt bekymring for at krigen vil spre seg ytterligere i Midt\u00f8sten. \n\nTorsdag hevdet gruppen \u00e5 ha utf\u00f8rt angrep mot 19 m\u00e5l p\u00e5 israelsk side av grensen. Det israelske milit\u00e6ret (IDF) sier de svarte med et \u00abbredt angrep\u00bb med fly, helikoptre, artilleri og stridsvogner.\n\nP\u00e5 libanesisk side er over 70 mennesker drept, der minst 50 er\u00a0Hizbollah-krigere, men ogs\u00e5 andre stridende og sivile, samt en Reuters-journalist, if\u00f8lge en AFP-rapport.\n\nP\u00e5 israelsk side har ni mennesker mistet livet, \u00e5tte soldater og en sivil, if\u00f8lge IDF.\n\nHEDRER OFRENE: Kisten til Hizbollah-medlem Mohsin Reda Ayach b\u00e6res gjennom en stor folkemasse i Harouf, Libanon fredag. \n\nDet hvite hus er bekymret for Hizbollahs angrep mot israelske styrker, sa nasjonal sikkerhetskoordinator John Kirby ved Det hvite hus\u00a0torsdag.\n\nMen det er ingen indikasjoner p\u00e5 at den iranskst\u00f8ttede gruppen er klar til \u00e5 g\u00e5 inn med full styrke, if\u00f8lge USA."}
{"PUBLISHED_DATE":"2023-11-04","CONTENT_ID":"8Jd90w","CONTENT_TAGS":"[\n  \"Gaza\",\n  \"Israel\",\n  \"Midt\u00f8sten\"\n]","CONTENT_NEWSROOM":"vg","CONTENT_TITLE":"Sykehusdirekt\u00f8r: 15 drept i angrep p\u00e5 FN-skole i Gaza","TEXT":"Sykehusdirekt\u00f8r: 15 drept i angrep p\u00e5 FN-skole i Gaza\n\nFORTVILER: En kvinner fortviler etter angrepet p\u00e5 FN-skolen l\u00f8rdag. \n\nAngrepet rammet en skole i tilknytning til flykntingeleiren Jabalia. \n\n\nIf\u00f8lge sykehusdirekt\u00f8ren p\u00e5 al-Shifa-sykehuset i Gaza, Mohammad Abu Selmeyah, skal 15 personer v\u00e6re drept og flere titalls skadet etter et israelsk luftangrep mot en FN-skole som har huset personer som s\u00f8ke dekning etter at flyktningleiren Jabalia nylig ble bombet. \n\n\u2013 Det er 15 martyrer, og antallet ventes \u00e5 stige, sier Abu Selmeyah.\n\nFlere tusen flyktninger antas \u00e5 oppholde seg p\u00e5  skolens omr\u00e5de. Det er over 70 s\u00e5rede i tillegg til 15 som er bekreftet  drept, opplyser talsperson Ashraf al-Qudra i Gazas helsedepartement p\u00e5  en pressekonferanse l\u00f8rdag ettermiddag.\n\nFlyktningleiren Jabalia ligger i den nordlige delen  av Gazastripen. If\u00f8lge lokale myndigheter ble rundt 200 mennesker drept i israelske angrep i flyktningleiren tidligere denne uken.\n\nIsrael har forel\u00f8pig ikke kommentert angrepet, og  d\u00f8dstallet har ikke blitt bekreftet av uavhengige kilder. FNs  organisasjon for palestinske flyktninger (UNRWA) har heller ikke kommentert angrepet."}
{"PUBLISHED_DATE":"2023-11-07","CONTENT_ID":"3E87M0","CONTENT_TAGS":"[\n  \"Israel\/Palestina\",\n  \"Rema 1000\",\n  \"Mat\"\n]","CONTENT_NEWSROOM":"vg","CONTENT_TITLE":"Solgte avokado fra Peru \u2013 var egentlig fra Israel","TEXT":"Solgte avokado fra Peru \u2013 var egentlig fra Israel\n\nDette m\u00f8tte kundene p\u00e5 en Rema 1000 i Oslo mandag. \n\nAvokado fra Peru, sto det p\u00e5 skiltet. Med liten skrift p\u00e5 pakningen sto det derimot at frukten var fra Israel. Det f\u00e5r Simen Berg Henes (28) til \u00e5 reagere. \n\n\n\u2013 Det virker som det er aktivt misvisende. Uansett er det veldig d\u00e5rlig n\u00e5r det er snakk om noe som er s\u00e5 viktig for mange forbrukere. \n\nDet sier Simen Berg Henes. Han \u00f8nsker ikke \u00e5 kj\u00f8pe varer som er produsert i Israel. Da han p\u00e5 sin lokale Rema 1000 i Oslo plukket ut avokadoer, s\u00e5 det greit ut. Det sto de var produsert i Peru. \n\nMen da han tok en n\u00e6rmere titt p\u00e5 pakningen, sto det at avokadoene var fra Israel. \n\n\u2013 Jeg \u00f8nsker ikke \u00e5 st\u00f8tte det den Israelske staten gj\u00f8r i Gaza, sl\u00e5r han fast.\n\nRema 1000 beklager\n\n\nKategori- og innkj\u00f8psdirekt\u00f8r i Rema 100, Line Aarnes, skriver i en mail til VG at de for tiden har avokadoer fra Peru, Mexico og Israel. \n\n\u2013 Vi merker alle produktene v\u00e5re med opprinnelsesland p\u00e5 emballasjen, men i dette tilfellet har ikke plakaten i butikk v\u00e6rt oppdatert dessverre, og det beklager vi.\n\nIf\u00f8lge Aarnes er plakaten n\u00e5 oppdatert. \n\nP\u00e5 TikTok er det postet flere videoer hvor plakaten viser et annet opprinnelsesland enn pakningen. \n\n\u2013 P\u00e5 mandag var det dessverre et par butikker i Oslo som hadde en mangelfull plakat som skapte forvirring. Det er ikke ofte vi har tre opprinnelsesland p\u00e5 samme type vare, og vi skal gj\u00f8re alt vi kan for at ikke samme feil skal gjenta seg, sier Aarnes. \n\nSimen Berg Henes er bevisst p\u00e5 at han ikke kj\u00f8per produkter fra Israel. \n\n\u00d8kt tilbakemelding\n\n\nBama, som leverer frukt og gr\u00f8nt til Norgesgruppen og Rema 1000, sier at de har f\u00e5tt flere tilbakemeldinger fra norske kunder om at det selges varer fra Israel.\n\n\u2013 Vi opplever at det formidles frustrasjon over situasjonen i Gaza som medf\u00f8rer store lidelser, sier konserndirekt\u00f8r i Bama, Pia Gulbrandsen.\n\nHun legger til:\n\n\u2013 Vi importerer sm\u00e5 mengder fra Israel p\u00e5 denne tiden av \u00e5ret, derfor vil jeg karakterisere antall henvendelser som flere enn normalt.\n\nGulbrandsen sier at avokado fra Israel i 2022 sto for fire prosent av deres salg. \n\n\u2013 Gj\u00f8r dere noen vurderinger for import?\n\n\u2013 Vi handler i tr\u00e5d med de internasjonalt anerkjente grensene som eksisterte f\u00f8r 1967, og f\u00f8lger dermed holdningen til norske myndigheter og FN.\n\nI snitt spiser hver nordmann tolv avokadoer i \u00e5ret, if\u00f8lge Bama. \n\nKrigen rammer jordbruket\n\n\n\u00c5rlig produseres det 115.000 tonn med avokado i Israel, if\u00f8lge IsraelAgri. Skandinaviske land er et av hovedomr\u00e5dene for eksport.\n\nDeler av landbruket er rammet av den p\u00e5g\u00e5ende krigen i Israel og Gaza, og flere utenlandske arbeidere er ber\u00f8rt.\n\nRundt 30.000 arbeidere fra Thailand jobber i landets landbruk, if\u00f8lge myndighetenes egne lister. \n\nEn av dem er Kittipong Chaiyako. \n\n34-\u00e5ringen har v\u00e6rt ansatt p\u00e5 en avokado-g\u00e5rd i ett \u00e5r i det s\u00f8rvestlige Israel, ved siden av Gazastripen.\n\nTil nyhetsbyr\u00e5et Reuters forteller han at han s\u00e5 seks venner blir skutt og drept da Hamas angrep Israel 7. oktober.\n\nHan har n\u00e5 dratt tilbake til familien i Thailand."}
{"PUBLISHED_DATE":"2023-11-08","CONTENT_ID":"O852oO","CONTENT_TAGS":"[\n  \"Gaza\",\n  \"Israel\/Palestina\",\n  \"Utenriksdepartementet (UD)\"\n]","CONTENT_NEWSROOM":"vg","CONTENT_TITLE":"P\u00e5 innsiden av UDs krisestab: \u2013 Vi jobber p\u00e5 spreng","TEXT":"P\u00e5 innsiden av UDs krisestab: \u2013 Vi jobber p\u00e5 spreng \n\nORIENTERING: UDs krisestab blir her orientert om situasjonen ved grensen av Norges ambassad\u00f8r i Egypt. P\u00e5 bordet ligger kartutsnitt av grenseovergangen ved Rafah. \n\nOSLO\/KAIRO (VG) Fra dette kontoret jobber de d\u00f8gnet rundt for \u00e5 hente ut de rundt 250 nordmennene som er fanget i krigssonen p\u00e5 Gaza-stripen. \n\n\nOver halvparten av de norske borgerne som befinner seg p\u00e5 Gaza er barn. \n\nI Kairo i Egypt st\u00e5r et norsk utrykningsteam fra UD klare for \u00e5 ta dem imot.\n\nMen f\u00f8rst m\u00e5 de f\u00e5 lov \u00e5 krysse grensen. \n\nOg aller f\u00f8rst m\u00e5 de havne p\u00e5 listen over navn som er avklart mellom flere myndigheter \u2013 deriblant Israel og Egypt \u2013 for \u00e5 slippe gjennom. \n\nVG ble med p\u00e5 innsiden av UDs operative senter som n\u00e5 h\u00e5ndterer krisen, og arbeider d\u00f8gnet rundt for de krigsrammede norske borgerne. \n\n\u2013 Vi jobber p\u00e5 spreng for at norske borgere skal kunne komme seg ut s\u00e5 fort som mulig. B\u00e5de statsministeren, utenriksministeren og norske diplomater i regionen og andre steder i verden presser p\u00e5 for at nordmenn skal f\u00e5 reise ut, forteller kriseleder Kristin Traavik til VG. \n\nKRISELEDER: Kristin Traavik er en av flere kriseledere som arbeider p\u00e5 skift. \n\nForel\u00f8pig har ingen nordmenn st\u00e5tt oppf\u00f8rt p\u00e5 listen over personer som f\u00e5r forlate Gaza. \n\n\u2013 Dette er en krigssone hvor rekkef\u00f8lgen p\u00e5 dem som kommer ut ikke ser ut til \u00e5 f\u00f8lge noen klar logikk. Det er begrenset kapasitet p\u00e5 grensen, noe som gj\u00f8r at dette tar tid, sier Traavik. \n\nHun beskriver det som stor logistisk operasjon. \n\n\u2013 Skadede og s\u00e5rede skal ut. Utenlandske borgere skal ut. Samtidig skal humanit\u00e6r hjelp inn. Det er en veldig usikker grense som vi ikke vet n\u00e5r stenger eller \u00e5pner. \n\nORIENTERER: Norges Ambassad\u00f8r i Egypt, Hilde Klemetsdal, orienterer om situasjonen fra Kairo\n\nOnsdag fikk ingen krysse grensen. \n\n\u2013 Vi har f\u00e5tt melding om at noen hundre personer slapp ut i g\u00e5r. Det er i alle fall positivt, sier Norges ambassad\u00f8r i Egypt, Hilde Klemetsdal p\u00e5 videolink fra Kairo. \n\nFra et lite m\u00f8terom ved Victoria terrasse p\u00e5 Rusel\u00f8kka i Oslo f\u00f8lger 11 personer med p\u00e5 skjermen n\u00e5r hun orienterer om situasjonen. \n\nRundt 25 andre personer er p\u00e5koblet m\u00f8tet digitalt. \n\nP\u00e5 bordet ligger det kartutsnitt som viser Rafah. Gazas eneste grenseovergang til Egypt. \n\n\u2013 Vi har en ganske milit\u00e6r rutine her. Vi har faste statusm\u00f8ter, tildelte roller, og rapportering p\u00e5 visse tidspunkt for \u00e5 passe p\u00e5 at ingenting glipper, forteller Traavik til VG. \n\nBOMBET: Ingen steder p\u00e5 Gaza er trygge. Bildet viser en \u00f8delagt moske etter et luftangrep mot Khan Younis s\u00f8r i Gaza.\n\nUD har hatt operativ krisestab siden 8. oktober. Dagen etter Hamas\u2019 brutale terrorangrep mot Israel. \n\n\u2013 F\u00f8rst handlet det om \u00e5 f\u00e5 nordmenn hjem fra Israel. De siste ukene har det handlet om \u00e5 bist\u00e5 norske borgerne i Gaza, som ikke kommer seg ut, og familiene deres, forteller Traavik. \n\nKrisestaben arbeider p\u00e5 skift med operativ ledelse d\u00f8gnet rundt. \n\nDe samles to ganger om dagen til statusm\u00f8ter med utenriksstasjonene Al Ram, Beirut, Kairo, Tel\u2019Aviv og Amman. \n\nI alt er det rundt 7000\u20138000 utenlandske innbyggere fra 40\u201350 land p\u00e5 Gaza. S\u00e5 langt har rundt 1000 personer f\u00e5tt lov \u00e5 krysse grensen. \n\nKRISELEDER: Kristin Traavik\n\n\u2013 Det er en krigssituasjon. Den er uforutsigbar og den er farlig. Det er mange land som er i samme situasjon som oss som arbeider med \u00e5 f\u00e5 sine innbyggere ut, opplyser Traavik.\n\nFra det operative senteret holder de holder l\u00f8pende med nordmennene i Gaza. \n\n\u2013 Hva forteller de om da? \n\n\u2013 De forteller om en veldig vanskelig situasjon. De har ikke tilgang p\u00e5 det de trenger av hverken mat eller vann. De er redde, og de har en stor frykt om hva fremtiden vil bringe. \n\nForel\u00f8pig har de ikke f\u00e5tt inn meldinger om nordmenn som har omkommet p\u00e5 Gaza, men de er kjent med at flere har blitt skadet i konflikten. \n\nKART: Kartutsnittene viser blant annet grenseovergangen ved Rafah \u2013 som kan bli nordmennenes vei ut av krigssonen. \n\nDersom nordmennene f\u00e5r lov \u00e5 reise ut \u2013 vil UD f\u00f8rst motta et forh\u00e5ndsvarsel om borgerne det gjelder. \n\nDeretter vil departementet fors\u00f8ke \u00e5 kontakte de det gjelder i alle mulige kanaler. Noe som tidvis viser seg \u00e5 v\u00e6re vanskelig \u2013 da b\u00e5de str\u00f8m og nett er ustabilt i Gaza. \n\n\u2013 Det fordrer b\u00e5de at vi f\u00e5r tak i dem og at de er et sted hvor det er trygt nok \u00e5 reise til grensen, sier Traavik. \n\nIngen steder p\u00e5 Gaza er trygge. \n\n\u2013 Det er ingen trygge steder og alle norske borgere m\u00e5 vurdere sin sikkerhetssituasjon.\n\n\u2013 Hvilke r\u00e5d gir dere til folk da som vurderer \u00e5 reise?\n\n\u2013 Det er fryktelig vanskelig \u00e5 gi r\u00e5d slik situasjonen er, forklarer hun.\n\nMOTTAKSSENTERET: Her ved Mariott-hotellet i Kairo er Utenriksdepartementet klare til \u00e5 ta imot norske borgere som kommer seg ut av krigssonen. \n\nNorge samarbeider med Sverige og Danmark og har opprettet et mottakssenter ved Marriott-hotellet som ligger like ved ambassaden i bydelen Zamalek.\n\n\u2013 Teamet st\u00e5r klart til \u00e5 reise til grensen, og vil blant annet kunne utstede reisedokumenter og bist\u00e5 med \u00e5 ordne videre transport videre til Norge. Det er ogs\u00e5 helsepersonell med i teamet."}
{"PUBLISHED_DATE":"2023-11-15","CONTENT_ID":"bgl52l","CONTENT_TAGS":"[\n  \"Gaza\",\n  \"Israel\"\n]","CONTENT_NEWSROOM":"vg","CONTENT_TITLE":"Safwat (57) f\u00e5r forlate Gaza \u2013 kan bli n\u00f8dt til \u00e5 g\u00e5 i timevis","TEXT":"Safwat (57) f\u00e5r forlate Gaza \u2013 kan bli n\u00f8dt til \u00e5 g\u00e5 i timevis\n\nF\u00c5R REISE HJEM: Safwat Diab (57) befinner seg i Khan Younis i Gaza. N\u00e5 har 57-\u00e5ringen f\u00e5tt beskjed om at han f\u00e5r forlate Gaza.\n\nKAIRO\/OSLO (VG) Norsk-palestinske Safwat Diab (57) frykter at han blir n\u00f8dt til \u00e5 leie et esel og g\u00e5 i flere timer for \u00e5 komme seg ut av Gaza.\n\n\nOnsdag fikk de f\u00f8rste norske statsborgerne forlate Gaza og torsdag skal ytterligere 60 f\u00e5 gj\u00f8re det samme. Norsk-palestinske Safwat Diab (57) har ogs\u00e5 f\u00e5tt beskjed om at han skal f\u00e5 forlate Gaza torsdag.\n\n\u2013 I kveld har jeg f\u00e5tt beskjed om at jeg er en av dem som f\u00e5r forlate Gaza i morgen, sier Diab til VG.\n\n\u2013 Hvordan f\u00f8les det?\n\n\u2013 Jeg har blandede f\u00f8lelser. Det f\u00f8les s\u00e5 godt at jeg skal f\u00e5 v\u00e6re sammen med familien min i Norge igjen etter denne forferdelige tiden. Samtidig er jeg lei meg for at jeg skal forlate mine br\u00f8dre og s\u00f8stre, og deres familier og venner, og befolkningen i Gaza. Jeg f\u00f8ler s\u00e6rlig p\u00e5 skyldf\u00f8lelse overfor barna som m\u00e5 bli v\u00e6rende i denne situasjonen.\n\n\u2013 Det er s\u00e5 vanskelig \u00e5 la dem man er glad i bli v\u00e6rende igjen, n\u00e5r man selv skal komme seg i sikkerhet. Jeg f\u00f8ler meg hjelpel\u00f8s som ikke kan gj\u00f8re noe for \u00e5 redde dem.\n\nTakker UD\n\n\n57-\u00e5ringen takker Utenriksdepartementet.\n\n\u2013 Jeg vil takke dem for deres arbeid med \u00e5 f\u00e5 norske borgere ut av Gaza. Samtidig vil jeg oppfordre dem til \u00e5 gj\u00f8re mer for \u00e5 stanse denne katastrofale situasjonen.\n\nDiab sier at han flyttet til Norge i 2007, hvor han tok en doktorgrad. Han sier ogs\u00e5 at han er spesialisert innen krigstraumer. \n\nVidere forteller han at han flyttet tilbake til Gaza i 2011, hvor han bodde og jobbet frem til 2020. Siden den gang har han bodd i Sandvika i B\u00e6rum, og har kone og fire barn i Norge.\n\nTRANSPORT: Diab h\u00e5per \u00e5 finne en drosje som kan frakte ham, men kan bli n\u00f8dt til \u00e5 leie et esel, slik som han har tatt bilde av her.\n\nKan bli n\u00f8dt til \u00e5 g\u00e5\n\n\nDiabs plan var \u00e5 bes\u00f8ke familien nord i Gaza i omkring \u00e9n m\u00e5ned, men bare tre dager f\u00f8r hjemreise br\u00f8t krigen ut. N\u00e5 befinner han seg i byen Khan Younis s\u00f8r i Gaza, og vil fors\u00f8ke \u00e5 finne seg en drosje for \u00e5 komme seg til Rafah-overgangen mellom Gaza og Egypt.\n\n\u2013 Dersom det er mulig, vil jeg finne en drosje og reise til grenseovergangen i morgen. Med bil tar det 15\u201320 minutter fra Khan Younis til Rafah-overgangen.\n\nDet er mangel p\u00e5 b\u00e5de mat, vann og drivstoff i Gaza p\u00e5 n\u00e5v\u00e6rende tidspunkt. Mangelen p\u00e5 drivstoff kan gj\u00f8re det b\u00e5de dyrt og vanskelig \u00e5 bestille drosje.\n\n\u2013 Hva gj\u00f8r du om du ikke finner en drosje?\n\n\u2013 Da blir jeg n\u00f8dt til \u00e5 leie et esel som kan b\u00e6re bagasjen min. I s\u00e5 fall blir jeg n\u00f8dt til \u00e5 g\u00e5 i flere timer.\n\nRafah-overgangen \u00e5pner klokken 09 torsdag formiddag.\n\nHelseproblemer\n\n\n\u2013 Hva tenker du om din egen sikkerhet?\n\n\u2013 Jeg har fryktet for min egen sikkerhet siden krigen br\u00f8t ut. Alle som befinner seg i Gaza forventer \u00e5 bli angrepet eller drept hvert \u00f8yeblikk, ingen steder er trygge.\n\nUtenriksdepartementet opplyser at det er sv\u00e6rt farlig \u00e5 reise innad i Gaza n\u00e5. 57-\u00e5ringen erkjenner at det definitivt vil v\u00e6re risikabelt \u00e5 g\u00e5 fra Khan Younis til Rafah-overgangen med et esel.\n\nOmkring 200 norske borgere befinner seg fortsatt i Gaza etter at 51 fikk reise onsdag. De som forlater Gaza, fraktes med buss til et mottakssenter p\u00e5 et hotell Kairo, hovedstaden i Egypt. \n\nKlokken halv ett lokal tid natt til torsdag, er det fortsatt ingen som har ankommet mottakshallen. Veien fra Rafah er lang, og g\u00e5r gjennom det milisariserte Sinai-omr\u00e5det.  \n\nN\u00e5r nordmennene kommer frem tas de imot av et team med blant annet leger og personell som kan hjelpe dem med det de trenger av dokumentasjon for \u00e5 komme seg s\u00e5 raskt som mulig videre til Norge. \n\nUD-TEAM: I mottaksrommet p\u00e5 hotellet Marriott i Kairo, Egypt. Bildet viser deler av teamet som skal ta imot nordmennene som kommer til Kairo. \n\n\u2013 Hvordan st\u00e5r det til med helsen din?\n\n\u2013 Jeg har problemer med ryggen, f\u00f8ttene og tennene, og har behov for en fullstendig helseunders\u00f8kelse. Jeg har ogs\u00e5 problemer med hjertet og hjerterytmen. I tillegg har jeg sovet veldig lite. N\u00e5r man hele tiden forventer \u00e5 bli angrepet, v\u00e5kner man ofte. Jeg er utslitt, sier han.\n\nMANGEL: Det er mangel p\u00e5 mat, vann og drivstoff. Utenfor dette bakeriet var det k\u00f8 da det stengte for en uke siden, if\u00f8lge Diab.\n\n\u2013 Katastrofe\n\n\n7. oktober angrep Hamas Israel. Omkring 1200 personer skal ha blitt drept i angrepet. Siden den gang har Israel bombet Gaza, samt iverksatt en bakkeinvasjon. Minst 11.320 personer p\u00e5 palestinsk side skal ha blitt drept.\n\n\u2013 Dette har utviklet seg langt forbi en milit\u00e6roperasjon, det er ren hevn. Land som har innflytelse over Israel og som har st\u00f8ttet denne milit\u00e6roperasjonen, m\u00e5 snu n\u00e5, sier Diab.\n\n\u2013 Situasjonen i Gaza er tragisk. Det er terrorhandlinger, sult og kaos. Alt er helt katastrofe. Jeg tror ikke det finnes et sted i verden hvor det er s\u00e5 ille som i Gaza akkurat n\u00e5."}
{"PUBLISHED_DATE":"2023-11-21","CONTENT_ID":"nQoOpx","CONTENT_TAGS":"[\n  \"Hamas\",\n  \"Israel\",\n  \"Gaza\"\n]","CONTENT_NEWSROOM":"vg","CONTENT_TITLE":"Israel og Hamas enige om avtale: Fire dagers v\u00e5penhvile og l\u00f8slatelse av 50 gisler","TEXT":"Israel og Hamas enige om avtale: Fire dagers v\u00e5penhvile og l\u00f8slatelse av 50 gisler\n\n\u2013 Sv\u00e6rt viktig at begge sider holder l\u00f8ftene sine de neste fire dagene, sier en representant for myndighetene i Qatar til VG. If\u00f8lge Hamas skal v\u00e5penhvilen starte torsdag klokken 09.00, norsk tid. \n\n\nB\u00e5de israelske myndigheter og motparten Hamas bekreftet avtalen natt til onsdag.\n\nTidlig onsdag morgen kommer ogs\u00e5 Qatar \u2013 som har forhandlet frem avtalen \u2013 med en bekreftelse p\u00e5 at partene er blitt enige om en midlertidig v\u00e5penhvile. \n\n\u2013 Starten p\u00e5 pausen vil kunngj\u00f8res innen de 24 neste timene, og vare i fire dager, skriver landets utenriksdepartement i en uttalelse i 04-tiden.\n\nDe opplyser at ogs\u00e5 Egypt og USA har bidratt for \u00e5 f\u00e5 avtalen p\u00e5 plass. \n\nSenere onsdag skriver The Times of Israel at v\u00e5penhvilen starter klokken 09.00 norsk tid. Dette if\u00f8lge Hamas. \n\nUtenriksminister Espen Barth Eide (Ap) sier at Norge \u00f8nsker avtalen om en midlertidig v\u00e5penhvile velkommen. \n\n\u2013 Jeg h\u00e5per dette kan gi befolkningen i Gaza et etterlengtet pusterom etter snart seks uker med krigshandlinger og enorme menneskelige lidelser som f\u00f8lge av Israels milit\u00e6re aksjoner, sier han.\n\nProsessen med \u00e5 frigj\u00f8re gislene vil begynne p\u00e5 torsdag, sier israelske myndigheter if\u00f8lge Reuters.\n\nHovedtrekkene i avtalen\n\n\nDette er noen av hovedpunktene Israel og Hamas har blitt enige om: \n\n50 av gislene som ble kidnappet under angrepet i Israel 7. oktober, skal l\u00f8slates. Gislene som skal frigis er kvinner og barn. \n\nI bytte mot dette skal et ukjent antall palestinske kvinner og barn l\u00f8slates fra israelske fengsler, opplyser Qatar. If\u00f8lge Hamas dreier det seg om 150 personer. \n\nL\u00f8slatelsen av gislene skal skje puljevis i l\u00f8pet av en v\u00e5penhvile p\u00e5 fire dager. \n\nIsrael sier ogs\u00e5 at de vil utvide v\u00e5penhvilen med \u00e9n dag for hvert tiende nye gissel som frigis. \n\nAvtalen sikrer ogs\u00e5 at mer n\u00f8dhjelp f\u00e5r slippe inn i Gaza. If\u00f8lge Qatar gjelder dette ogs\u00e5 drivstoff. \n\nEn liste over palestinske fanger som skal l\u00f8slates som ledd i avtalen med Hamas, har 300 navn. Det er dobbelt som mange som Hamas har sagt skal l\u00f8slates. Noen forklaring p\u00e5 hvorfor listen over fanger som skal l\u00f8slates tilsynelatende omfatter 300, er ikke gitt.\n\nM\u00d8TTE PRESSEN: Tirsdag ettermiddag orienterte det h\u00f8ytst\u00e5ende Hamas-medlemmet Khalil al-Hayya pressen.\n\nHva skjer n\u00e5? \n\n\nTil tross for at partene er blitt enige om en v\u00e5penhvile p\u00e5 fire dager, har Israel \u00e5pnet for \u00e5 forlenge denne perioden dersom flere gisler frigis. \n\nAvtalen betyr imidlertid ingen slutt p\u00e5 krigen, if\u00f8lge Israels statsminister Benjamin Netanyahu. \n\n\u2013 Krigen fortsetter, og den vil fortsette fram til vi har oppn\u00e5dd alle v\u00e5re m\u00e5l, sa han rett f\u00f8r regjeringsm\u00f8tet tirsdag kveld, if\u00f8lge den israelske avisen Haaretz.\n\nOgs\u00e5 Hamas har advart om at de skal ha fingeren p\u00e5 avtrekkeren under v\u00e5penhvilen. \n\n\u2013 Mens vi kunngj\u00f8r enigheten om v\u00e5penhvileavtalen, forsikrer vi om at v\u00e5re fingre forblir p\u00e5 avtrekkeren, og v\u00e5re triumferende krigere skal holde utkikk for \u00e5 forsvare v\u00e5rt folk og overvinne okkupanten, sier de i en uttalelse. \n\nQatar: \u2013 F\u00f8rste gang\n\n\nRett etter at avtalen ble kjent, sier en representant for myndighetene i Qatar til VG at det har v\u00e6rt sv\u00e6rt vanskelig \u00e5 megle mellom to parter som ikke har tillit til hverandre.\n\n\u2013 Denne avtalen er f\u00f8rste gang begge sider har blitt enige om \u00e5 st\u00f8tte en diplomatisk vei i stedet for \u00e5 fortsette med kampene som har f\u00f8rt til s\u00e5 mye smerte og lidelse for uskyldige sivile.\n\nHan forteller at partene ikke har snakket direkte, men via Qatar. \n\n\u2013 N\u00e5 er det sv\u00e6rt viktig at begge sider holder l\u00f8ftene sine de neste fire dagene. Vi h\u00e5per denne avtalen kan bane vei for en slutt p\u00e5 krigen, sier myndighetspersonen.\n\nForsker Erik Skare ved Universitetet i Oslo sa tirsdag til VG at lite tyder p\u00e5 at en v\u00e5penhvile vil bety slutten p\u00e5 krigen:\n\n\u2013 M\u00e5let ser kun ut til \u00e5 v\u00e6re en midlertidig stans i kamphandlingene, for \u00e5 f\u00e5 frigitt gislene. V\u00e5penhvilen vil gagne begge partene i den grad at Hamas kan omgruppere, justere, og forberede seg p\u00e5 neste runde i kamphandlingene.\n\nIf\u00f8lge en amerikansk tjenesteperson kommer Hamas til \u00e5 bli holdt under n\u00f8ye oppsyn for at de ikke skal bruke dagene i v\u00e5penhvilen for \u00e5 skaffe v\u00e5pen, skriver nyhetsbyr\u00e5et AP. \n\nDa Hamas gikk inn i Israel 7. oktober, tok de med seg over 200 gisler. Minst fem av disse har blitt l\u00f8slatt. \n\nI tiden som har g\u00e5tt siden angrepet, har Israel angrepet Gaza med raketter, i tillegg til at de er i gang med en bakkeinvasjon. \n\nRundt 1200 personer skal ha blitt drept p\u00e5 israelsk side, mens over 14.000 personer skal ha blitt drept p\u00e5 palestinsk side."}
{"PUBLISHED_DATE":"2023-11-23","CONTENT_ID":"zEoeKb","CONTENT_TAGS":"[\n  \"Israel\/Palestina\",\n  \"Hamas\"\n]","CONTENT_NEWSROOM":"vg","CONTENT_TITLE":"Hva om Hamas \u00f8nsket fred?","TEXT":"Hva om Hamas \u00f8nsket fred? \n\nPROBLEM, IKKE L\u00d8SNING: Hamas-leder Ismail Hanieyh (bildet) bor i Qatar. \u2013 Det store problemet for innbyggerne i Gaza er Hamas, ikke Israel, mener kronikkforfatteren. \n\nDet er grunn til \u00e5 tro at palestinerne kommer n\u00e6rmere fred gjennom fredelige forhandlinger, fremfor bruk av terror. \n\n\nEIRIK L\u00d8KKE, r\u00e5dgiver i den liberale tankesmien Civita\n\nIsraels p\u00e5g\u00e5ende krig mot Hamas har skapt sterke globale reaksjoner. I USA og i mange vestlige storbyer (ogs\u00e5 Norge), kan vi observere demonstranter agitere for et fritt Palestina gjennom slagordet: \u00abFrom the river to the sea\u00bb, med p\u00e5f\u00f8lgende implikasjoner om utslettelse av Israel. \n\nEt besynderlig trekk ved demonstrasjonene er mangelen p\u00e5 protester mot Hamas. Det er ikke uten betydning all den tid det er den islamistiske terrororganisasjonen som har hovedansvaret for lidelsene p\u00e5 Gaza, ikke Israel. \n\nMin p\u00e5stand er at dersom Hamas og palestinerne virkelig \u00f8nsket fred, hadde de f\u00e5tt det. La meg begrunne. \n\nEirik L\u00f8kke.\n\nI \u00e5r er det 30 \u00e5r siden Oslo-avtalen, som var et historisk fors\u00f8k p\u00e5 \u00e5 bringe en fredsl\u00f8sning basert p\u00e5 en tostatsl\u00f8sning. \n\nMange hevder en slik l\u00f8sning er urealistisk, og det er ikke helt feil. Problemet er at alle andre l\u00f8sninger er mindre realistiske, og illustrerer at det er liten grunn til optimisme. Imidlertid er en forutsetning for \u00e5 l\u00f8se konflikten i tr\u00e5d med Oslo-avtalens intensjoner, at man har en klar forst\u00e5else av hva som er kjernen i problemet.\n\nSom konservative Dennis Prager helt riktig har p\u00e5pekt, er essensen i konflikten at staten Israel \u00f8nsker \u00e5 eksistere som en j\u00f8disk stat, mens Hamas p\u00e5 sin side \u00f8nsker dens utslettelse. Israel har derimot prinsipielt anerkjent palestinernes rett til en egen stat. \n\nDet er knapt mulig \u00e5 overvurdere den historiske betydningen av at palestinerne og de arabiske landene fra starten av nektet \u00e5 akseptere Israel. \n\nDa FN vedtok \u00e5 dele det geografiske omr\u00e5det Palestina i en j\u00f8disk (Israel) og en arabisk (Palestina) stat i 1947, svarte en koalisjon av arabiske stater med \u00e5 angripe Israel i den hensikt \u00e5 utslette den nyopprettede j\u00f8diske staten. \n\nTil tross for d\u00e5rlige odds overlevde Israel arabernes fors\u00f8k p\u00e5 utslettelse.\n\nI 1967 planla de arabiske statene, anf\u00f8rt av Egypts Gamal Nasser, p\u00e5 ny \u00e5 slette Israel fra kartet, men p\u00e5 under seks dager slo den j\u00f8diske staten nok en gang arabernes utslettelsesfors\u00f8k tilbake, ved \u00e5 g\u00e5 til et forkj\u00f8psangrep. \n\nDet var f\u00f8rst i 1967 at Vestbredden, som da var under jordansk styre, ble okkupert av Israel. Det er interessant at det forut for seksdagerskrigen var veldig lite snakk om \u00e5 danne en palestinsk stat, all den tid det var Jordan som hadde kontroll over Vestbredden. \n\nI 1973 overlevde Israel nok et utslettelsesfors\u00f8k (jom kippur-krigen), og p\u00e5 tross av store tap, fikk landet avverget angrepet.\n\nDet historiske bakteppet er alts\u00e5 at Israel i l\u00f8pet av sin korte historie har overlevd mangfoldige utslettelsesfors\u00f8k fra sine naboland og lever under en konstant trussel om tilintetgj\u00f8relse, noe som kommer til uttrykk i arabiske medier i form av karikaturer og religi\u00f8st hat \u2013 og n\u00e5 ogs\u00e5 i mange demonstrasjoner i Vesten. \n\nDessverre er den daglige demoniseringen og trusselen om staten Israels utslettelse et perspektiv som i liten grad blir dekket av norske medier, og det bidrar naturligvis til at det blir vanskeligere for den norske opinionen \u00e5 ta innover seg at konflikten dreier seg om staten Israels forsvar mot trusselen om utslettelse.\n\nH\u00f8r VGs podcast Gi\u00e6ver & gjengen:\n\nNevnte Dennis Prager illustrerte poenget sitt i form av f\u00f8lgende tankeeksperiment: Hva tror du hadde skjedd om staten Israel la ned v\u00e5pnene og erkl\u00e6rte at den ikke lenger ville bruke milit\u00e6re v\u00e5pen? Og hva tror du hadde skjedd om Hamas med allierte la ned sine v\u00e5pen og erkl\u00e6rte at de ikke lenger vil bruke v\u00e5pen? \n\nI f\u00f8rstnevnte tilfelle ville staten Israel umiddelbart blitt utslettet, og landets innbyggere ville blitt utsatt for folkemord. Sistnevnte tilfelle ville f\u00f8rt til fred.\n\nNaturligvis m\u00e5 Israel utvise moderasjon i sine milit\u00e6re svar p\u00e5 Gaza, men det er en enorm moralsk forskjell mellom Hamas sitt bevisste fors\u00f8k p\u00e5 \u00e5 ramme sivile og Israels fors\u00f8k p\u00e5 \u00e5 minimere sivile tap. \n\nImidlertid kan intet land, ei heller Israel, akseptere at landets innbyggere blir utsatt for terrorangrep. \n\nJeg har ved mange tilfeller kritisert Israel for manglende vilje til politiske forhandlinger; blant annet har jeg ment at Israel p\u00e5 et tidligere tidspunkt burde ha fors\u00f8kt \u00e5 snakke med Hamas. Det er nok vanskelig, for ikke \u00e5 si umulig, n\u00e5. \n\nVidere burde Israel ha stoppet alle bosettingsplaner p\u00e5 okkupert omr\u00e5de, og p\u00e5 sikt b\u00f8r Israel gjennomf\u00f8re en tilbaketrekking til grensene fra f\u00f8r seksdagerskrigen i 1967. \n\nDet kan selvsagt ikke skje uten sikkerhetsgarantier, slik landet fikk i 1978 da de tilbakef\u00f8rte Sinai gjennom en fredsavtale med Egypt. \n\nTo andre sp\u00f8rsm\u00e5l hvor Israel m\u00e5 vise vilje til forhandlinger, er sp\u00f8rsm\u00e5let om Jerusalems status, og mulige innr\u00f8mmelser\/kompensasjon for flyktningene etter 1948-krigen. \n\nLEDEREN: Yahya Sinwar leder Hamas p\u00e5 Gazatripen. \u2013 det store problemet for innbyggerne i Gaza er Hamas, ikke Israel, mener kronikkforfatteren. \n\nJeg er overbevist om at israelere flest gladelig ville akseptert fredsl\u00f8sninger som inkluderer kompromisser omkring de ovennevnte sp\u00f8rsm\u00e5l, men det forutsetter at Hamas og palestinerne virkelig \u00f8nsker fred og anerkjenner Israels rett til \u00e5 eksistere. \n\nFor \u00e5 understreke: Hamas er ikke synonymt med palestinere. Tvert imot \u2013 det store problemet for innbyggerne i Gaza er Hamas, ikke Israel. \n\nDe som hevder at palestinerne har \u00abfors\u00f8kt alt\u00bb for \u00e5 f\u00e5 til en l\u00f8sning, glemmer det faktum at de ikke har fors\u00f8kt fred. \n\nHadde palestinerne stoppet den militante kampen mot Israel, og erkl\u00e6rt tydelig at de \u00f8nsket fred med Israel i Oslo-avtalens \u00e5nd, hadde de f\u00e5tt fred. Ogs\u00e5 fordi en troverdig fredsl\u00f8sning hadde v\u00e6rt den beste sikkerhetsgarantien for staten Israel. \n\nI s\u00e5 m\u00e5te er det grunn til \u00e5 tro at palestinerne kommer n\u00e6rmere fred gjennom fredelige forhandlinger, fremfor bruk av terror."}
{"PUBLISHED_DATE":"2023-11-23","CONTENT_ID":"veoy65","CONTENT_TAGS":"[\n  \"Gaza\",\n  \"Utenriksdepartementet (UD)\",\n  \"Familie\"\n]","CONTENT_NEWSROOM":"vg","CONTENT_TITLE":"Norske Rim og Mohammad er igjen i Gaza: \u2013 Umenneskelig \u00e5 be noen forlate barna","TEXT":"Norske Rim og Mohammad er igjen i Gaza: \u2013 Umenneskelig \u00e5 be noen forlate barna\n\nSAVN OG BEKYMRING: Basem Chawwa (i midten) bodde sammen med foreldrene Mohammad og Rim i leiligheten i B\u00e6rum f\u00f8r krigen startet. \n\nForeldrene til b\u00e6rumsmannen Basem Chawwa er blant de rundt 60 norske statsborgerne som enn\u00e5 ikke har kommet seg ut fra Gaza. Han frykter for deres liv.\n\n\nMens det den siste uken har kommet 212 personer med tilknytning til Norge ut\u00a0fra Gaza, er det fortsatt rundt 60 norske borgere igjen i det krigsherjede landet. \n\nBasem Chawwas (31) foreldre Mohammad (67) og Rim (59) er blant dem. \n\nI B\u00e6rum sitter Basem alene i leiligheten han vanligvis deler med mor og far. Uansett hva han gj\u00f8r, vandrer tankene til familien i Gaza. Onsdag ettermiddag har han ikke h\u00f8rt fra dem p\u00e5 to d\u00f8gn.\n\n14.000 mennesker har blitt drept i israelske angrep p\u00e5 de dr\u00f8ye seks ukene siden krigen startet.\n\nBasems foreldre reiste ned i midten av september for \u00e5 bes\u00f8ke to av barna sine som fortsatt bor i Gaza, og treffe sine barnebarn for f\u00f8rste gang p\u00e5 fem \u00e5r. \n\nFamiliens hus er midt i hjertet av Gaza, i nabolaget Tuffah i Gaza by. N\u00e5 er dette br\u00e5tt blant de farligste omr\u00e5dene \u00e5 oppholde seg. Veien til den egyptiske grensen er b\u00e5de lang og farlig.\n\nKlarer ikke flykte\n\n\nDet israelske forsvaret har bedt sivile flykte s\u00f8r p\u00e5 Gazastripen for \u00e5 slippe unna krigens verste herjinger. Men med Basems fars skrantende helse er det vanskelig for det norske paret \u00e5 legge ut p\u00e5 reisen. \n\nB\u00e5de familiehuset og parets eldste datters hus er bombet, s\u00e5 n\u00e5 bor familien sammen med over 70 andre mennesker i huset til Basems bestefar. \n\nDet var fredag i forrige uke at Rim og Mohammads navn sto p\u00e5 listen over personer som skulle evakueres. At foreldrene ikke har klart \u00e5 ta seg til grenseovergangen, har en todelt \u00e5rsak, sier Basem.\n\n\u2013 Det er sv\u00e6rt farlig \u00e5 ta seg rundt n\u00e5, og det \u00e5 skulle reise til grensen inneb\u00e6rer en stor risiko, s\u00e6rlig fordi faren min er sv\u00e6rt d\u00e5rlig til bens og nesten ikke kan g\u00e5.\n\nMen den andre \u00e5rsaken veier minst like tungt: Basems to s\u00f8sken, og deres sm\u00e5 barn, har palestinske pass, og m\u00e5 v\u00e6re igjen. Dermed blir Rim og Mohammad bedt om \u00e5 forlate sine barn og barnebarn i krigen, for \u00e5 redde seg selv.\n\n\u2013 Det er umenneskelig \u00e5 be noen forlate barna sine i en slik situasjon. Ingen ville vel gjort det, latt barna sine v\u00e6re igjen i krig? Det er ikke normalt, sier Basem til VG.\n\nF\u00d8R KRIGEN: Basem sammen med s\u00f8steren (tredje f.v.) og nieser og nev\u00f8er i Gaza, ett \u00e5r f\u00f8r den n\u00e5v\u00e6rende krigen startet. \n\nB\u00e6rumsmannen Basem har v\u00e6rt i kontakt med det norske Utenriksdepartementet (UD) for \u00e5 sp\u00f8rre om det er mulig \u00e5 f\u00e5 evakuert foreldrene sammen med de to barna og fire barnebarn. \n\nHan sier svaret har v\u00e6rt at det ikke er mulig. Basem reagerer p\u00e5 det han opplever som forskjellsbehandling. \n\n\u2013 Virkelig, har ikke Norge kapasitet til \u00e5 holde p\u00e5 seks stykker en liten stund? sp\u00f8r Basem. \n\nUD: \u2013 I tr\u00e5d med instruksen\n\n\nUD sier til VG at de ikke kan kommentere enkeltsaker, men svarer slik p\u00e5 VGs sp\u00f8rsm\u00e5l om Basems familie:\n\n\u2013 Personene som norske myndigheter har bist\u00e5tt med \u00e5 komme ut av Gaza og som vi har tilbudt assistert utreise hjem til Norge, er i all hovedsak norske statsborgere og personer med oppholdstillatelse i Norge. I tillegg omfatter de noen foreldre som reiser med mindre\u00e5rige barn som er norske borgere, samt mindre\u00e5rig barn av norsk borger som reiser sammen med s\u00f8sken som er norsk borger. Dette skjer i tr\u00e5d med den instruksen Justisdepartementet har gitt i forbindelse med assistert utreise fra Gaza, skriver UDs pressetalsperson Helene Sandbu Ryeng til VG.\n\nUTBOMBET: 5. november s\u00e5 det slik ut i deler av Gaza by. \n\nFlere fortsatt ikke p\u00e5 listen\n\n\nI tillegg til dem som av ulike grunner ikke har m\u00f8tt opp p\u00e5 grensen da de sto p\u00e5 evakueringslisten, er det ogs\u00e5 enkelte av de norske borgerne i Gaza som enn\u00e5 ikke har f\u00e5tt tillatelse til \u00e5 krysse grensen. Det kan det v\u00e6re ulike \u00e5rsaker til, skriver Utenriksdepartementet til VG.\n\n\u2013 Hvem som kan reise ut fra Gaza og hvem som kommer over grensen, er det flere akt\u00f8rer som har innflytelse over. Vi er i l\u00f8pende kontakt med israelske og egyptiske myndigheter, palestinske selvstyremyndigheter og de som faktisk styrer i Gaza for \u00e5 bidra til at norske borgere som \u00f8nsker det, f\u00e5r komme ut, skriver UDs Ryeng til VG."}
{"PUBLISHED_DATE":"2023-11-24","CONTENT_ID":"15a8mJ","CONTENT_TAGS":"[\n  \"Israel\/Palestina\",\n  \"Milj\u00f8partiet De Gr\u00f8nne (MDG)\",\n  \"Benjamin Netanyahu\"\n]","CONTENT_NEWSROOM":"vg","CONTENT_TITLE":"Vil sanksjonere Netanyahu og Hamas-topper","TEXT":"Vil sanksjonere Netanyahu og Hamas-topper\n\nMDG-topp Arild Hermstad. \n\nMDG-topp Arild Hermstad mener den norske regjeringen er for lite handlekraftige. N\u00e5 vil de sanksjonere topper i Israel og Hamas. \n\n\n\u2013 Vi \u00f8nsker \u00e5 sanksjonere mot ledende figurer i Hamas, IDF og den israelske regjeringen, de menneskene som st\u00e5r bak drap p\u00e5 sivile. \n\nDet sier partileder i Milj\u00f8partiet de gr\u00f8nne (MDG), Arild Hermstad, til VG. \n\nHan fremmer n\u00e5 et forslag for landsstyret i MDG. Deretter vil MDG starte jobben med \u00e5 f\u00e5 andre partier med p\u00e5 forslaget.\n\nMDG vil innf\u00f8re sanksjoner, slik som at \u00f8konomiske midler fryses, samt at man kan nekte innreise til for eksempel Norge. \n\n\u2013 Det kan gjelde personer som statsminister Benjamin Netanyahu, men det kan ogs\u00e5 v\u00e6re Hamas-leder Ismail Haniyeh. \n\n\u2013 Gitt deres oppslutning, vil dette ha noen effekt?\n\n\u2013 Vi ford\u00f8mte Hamas sitt terrorangrep, det er en symbolsk handling. Jeg mener at vi i denne krigen m\u00e5 vi t\u00f8rre \u00e5 ha ryggrad og vise at et sted g\u00e5r grensen. \n\nHamas-leder Ismail Haniyeh fotografert inni i Gaza i 2019. \n\nMDG \u00f8nsker n\u00e5 \u00e5 jobbe med EU for \u00e5 samle europeisk st\u00f8tte bak felles sanksjoner.\n\n\u2013 Netanyahus regime og Hamas har m\u00e5lrettet angrepet sivile, sykehus, skoler og sivile hjem. Det er ingen tvil om at dette er i strid med folkeretten.\n\nDen 7. oktober gikk Hamas til et brutalt angrep inne i Israel hvor de drepte rundt 1200, flesteparten av dem var sivile i sine hjem. Som svar har Israel i halvannen m\u00e5ned gjennomf\u00f8rt en massiv bombing av Gazastripen, hvor deres uttalte m\u00e5l har v\u00e6rt \u00e5 knuse Hamas. Skoler, sykehus og flyktningeleirer er blitt bombet, og n\u00e6r 15 000 er blitt drept, blant dem 6150 barn, melder palestinske helsemyndigheter. \n\n\u2013 Hvis land som Norge m\u00f8ter dette utelukkende med kritikk og uten reelle tiltak, svikter vi de som rammes, sier Hermstad.\n\n\u2013 Norge kan ikke vise til \u00e5 ha skapt fred i Midt\u00f8sten f\u00f8r. Hvordan vil dette endre det?\n\n\u2013 Vi har fors\u00f8kt, b\u00e5de med Osloavtalen og p\u00e5 andre m\u00e5ter. Men det er heller ingen andre land som har klart \u00e5 skape fred der. Men alle land m\u00e5 gj\u00f8re det de kan. \n\nOgs\u00e5 SV har tatt til orde for sanksjoner mot Israel, som en f\u00f8lge av krigen som n\u00e5 p\u00e5g\u00e5r.\n\nBenjamin Netanyahu og israelske soldater, her fotografert 7. november. \n\n\u2013 Forventer dere \u00e5 f\u00e5 flertall for dette sammen med andre partier?\n\n\u2013 Dette er nok en id\u00e9 som m\u00e5 modnes i andre partier, men vi har tidligere sett at konkrete virkemidler kan ha en tydelig effekt.\n\n\u2013 Men hvorfor er en boikott av Israel da ikke p\u00e5 bordet?\n\n\u2013 En fullstendig boikott av Israel vil sende et feil signal, for det er ikke selve landet, men heller regimet og statsministeren som st\u00e5r bak.\n\n\u2013 Vi vil heller ha m\u00e5lrettede tiltak som \u00e5 kriminalisering av handel med selskaper og andre akt\u00f8rer som opererer i okkuperte omr\u00e5der i strid med folkeretten.\n\nHermstad mener at jobbe for \u00e5 f\u00e5 fredsbevarende FN-styrker p\u00e5 plass i Gaza, som en start p\u00e5 \u00e5 deeskalere konflikten. \n\n\u2013 L\u00f8sningen p\u00e5 denne konflikten ligger i demokratiske fredsbevegelser i Israel og Palestina. Disse kreftene finnes fortsatt. De trenger v\u00e5r st\u00f8tte og anerkjennelse."}
{"PUBLISHED_DATE":"2023-11-25","CONTENT_ID":"kEoWeL","CONTENT_TAGS":"[\n  \"Israel\/Palestina\",\n  \"Hamas\",\n  \"Vestbredden\",\n  \"Force Hyperion\"\n]","CONTENT_NEWSROOM":"vg","CONTENT_TITLE":"\u2013 For dem er jeg en spion og forr\u00e6der","TEXT":"\u2013 For dem er jeg en spion og forr\u00e6der\n\nDe lever i frykt\nog tvinges\ntil stillhet.\n\nFredsaktivistene i\nIsrael trues p\u00e5 livet \n\u2013 av egne landsmenn.\n\n   \n\n\nTi dager etter terrorangrepet 7. oktober, ringte telefonen: \n\n\u00abDu har fem minutter p\u00e5 deg\u00bb, sier mannsstemmen i andre enden.\n\nStemmen var sint, men fattet. Mannen krevde at Daniel slettet en video der han hadde filmet en israelsk soldat som stanset en palestiner, forteller Daniel.\n\nDaniel er en israelsk aktivist som lenge har jobbet for \u00e5 belyse overgrep beg\u00e5tt mot det palestinske folk.\n\nI videoen anklaget Daniel soldaten for \u00e5 bedrive raseprofilering, at han hadde plukket ut palestineren kun fordi han var palestiner.\n\nDaniel kunne ikke skj\u00f8nne hvorfor videoen, som var nesten to uker gammel, plutselig vakte slikt raseri.\n\n\u2013 Jeg spurte: \u00abFem minutter til hva da? Hva skjer da?\u00bb.\n\nDaniel forteller at mannen bare gjentok: \n\n\u00abHusk dette: Vi sees om fem minutter hvis du ikke sletter denne videoen\u00bb\n\n\u00abDaniel\u00bb heter egentlig ikke Daniel, men er redd for \u00e5 oppgi sitt eget navn av frykt for represalier.\n\nMannen som ringte, viste seg \u00e5 v\u00e6re en kjent israelsk h\u00f8yreekstremist.\n\nEtter telefonsamtalen fant Daniel flere hatkampanjer mot seg p\u00e5 sosiale medier. P\u00e5 Facebook, TikTok og Telegram florerte innlegg som identifiserte ham med fullt navn og bilde, og slo fast at han var en \u00abforr\u00e6der\u00bb og \u00abspion\u00bb som representerte en \u00abumiddelbar fare\u00bb.\n\nN\u00e5 fors\u00f8kte flere \u00e5 f\u00e5 tak i adressen hans. \n\nDa pakket Daniel sakene sine.\n\nRaseri og frykt herjer i Israel etter at Hamas overrumplet landet 7. oktober med det blodigste angrepet mot det j\u00f8diske folk siden andre verdenskrig. \n\nHamas angrep en rekke israelske kibbutzer 7. oktober. \n\nRundt 1200 personer ble drept og over 240 tatt som gisler, if\u00f8lge israelske myndigheter.\n\nI kj\u00f8lvannet av angrepet har opinionen hardnet. \u00c5 vise barmhjertighet med palestinere n\u00e5, oppleves for mange som uh\u00f8rt. \n\nDaniel er ikke den eneste israelske venstresideaktivisten som har f\u00e5tt sin personlige informasjon delt p\u00e5 Internett, s\u00e5kalt \u00abdoxxing\u00bb.\n\nLederen for den israelske menneskerettighetsorganisasjonen B\u2019Tselem s\u00e5 seg n\u00f8dt til \u00e5 forlate landet da telefonnummeret hennes ble publisert p\u00e5 sosiale medier, if\u00f8lge The New Yorker. \n\nEn ultraortodoks journalist som uttrykte sympati med palestinerne p\u00e5 Gazastripen, fikk adressen sin kringkastet i h\u00f8yreekstreme grupper og m\u00e5tte flykte sammen med familien da en rasende mobb dukket opp p\u00e5 d\u00f8ren, if\u00f8lge The Guardian.\n\nTil og med \u00e5 ytre \u00f8nske om v\u00e5penhvile offentlig eller delta i demonstrasjonstog mot krigen, er risikofylt n\u00e5.\n\nIsraels politisjef Yaakov Shabtai har sagt han har nulltoleranse for propalestinske demonstrasjoner mens landet er i krig.\n\n\u2013 De som har lyst til \u00e5 identifisere seg med Gaza, er velkomne til \u00e5 gj\u00f8re det. Jeg kan sette dem p\u00e5 busser som skal dit n\u00e5 og hjelpe dem dit, uttalte han 19. oktober.\n\nDet er 9. november og uniformert politi og soldater dytter en gruppe israelske venstresideaktivister i Jerusalem. \n\nStemningen er amper. Aktivistene roper i sinne mens politi og soldater f\u00f8yser dem vekk, bort fra plassen. \n\nFlere har istykkerrevne T-skjorter. En ung kvinne holder seg om armen, som er r\u00f8d og h\u00e5ven.\n\nAktivistene har m\u00f8tt opp til st\u00f8tte for palestinere som nylig ble arrestert for \u00e5 demonstrere mot krigen. Noen av dem har festet gaffatape over munnen, et symbol p\u00e5 at de mener de tvinges til taushet.\n\n\u2013 Jeg er veldig redd, sier Yasmin (32), en annen israelsk kvinne.\n\nYasmin prater med VG mens hun og de andre skyves vekk fra plassen, med soldatene og politiet etter seg. Blikket hennes flakker hele tiden bakover for \u00e5 se hvor de uniformerte tjenestepersonene befinner seg. \n\nYasmin forteller at \u00e9n av aktivistene ble arrestert, en annen ble sl\u00e5tt i bakken og ble liggende.\n\n\u2013 Vi fikk ikke hjelpe dem, sier hun.\n\n\u2013 Har du opplevd noe lignende f\u00f8r?\n\n\u2013 Ja, men etter at krigen begynte har det blitt mye verre. \n\nAktivister som viser sin st\u00f8tte til arresterte palestinere fjernes av israelsk politi i Jerusalem.\n\nSamtidig i Tel Aviv blir Maya (32) vitne til at flere av vennene hennes arresteres under en annen demonstrasjon for samme sak.\n\n\u00abTotal galskap. Veldig voldelig,\u00bb skrev hun til VG i en tekstmelding mens det p\u00e5gikk.\n\nMaya og vennene hennes har demonstrert for palestineres rettigheter lenge f\u00f8r 7. oktober. Men etter terrorangrepet har de blitt mer forsiktige, forteller hun. \n\n\u2013 7. oktober var som et jordskjelv, sier hun.\n\n\u2013 F\u00f8r kunne vi reist palestinske flagg som symbolsk st\u00f8tte. N\u00e5 er det utenkelig.\n\nAktivistene frykter arrestasjoner, men ogs\u00e5 voldelige motdemonstranter. P\u00e5 \u00e9n av demonstrasjonene Maya deltok p\u00e5 etter krigens start, dukket medlemmer fra ekstremh\u00f8yregruppen \u00abLa Familia\u00bb opp, forteller Maya. \n\nGruppen, som ble opprettet som en fanklubb for det israelske fotballaget Beitar Jerusalem, er kjent for \u00e5 v\u00e6re voldelig. Medlemmer skal ha stormet et sykehus i Israel p\u00e5 jakt etter skadede Hamas-krigere etter terrorangrepet, mens de ropte \u00abd\u00f8d over arabere\u00bb, if\u00f8lge vitner som den israelske avisen Haaretz har snakket med.\n\n\u2013 Jeg tror folk kommer til \u00e5 angre p\u00e5 ting de sier og gj\u00f8r i disse dager, sier Maya.\n\nHun sier hun forst\u00e5r at folk er preget av sorg og sjokk. I Tel Aviv, der hun bor, er flyalarmen p\u00e5 ny blitt en del av hverdagsrutinen. \n\nDenne novemberkvelden g\u00e5r alarmen igjen, og VG m\u00e5 ned i bomberom sammen med naboene til Maya. Alarmen etterf\u00f8lges av dype dr\u00f8nn \u2013 lyden raketter som skytes ned av israels rakettforsvar. Rundt 90 prosent elimineres, 10 prosent slipper gjennom, if\u00f8lge israelske myndigheter.\n\nFor israelere f\u00f8les denne krigen eksistensiell. For mange, er det eneste svaret \u00e5 knuse Hamas med makt. \n\n\u2013 Det er frustrerende, fordi du f\u00f8ler at du ser ting andre ikke ser, sier Maya.\n\n\u2013 Jeg er ogs\u00e5 sint, men jeg bruker sinnet annerledes.\n\n\u2013 Hva synes du Israel burde gj\u00f8re?\n\n\u2013 Det f\u00f8rste steget burde v\u00e6re \u00e5 innf\u00f8re en v\u00e5penhvile, umiddelbart, sier Maya.\n\nEtter at VG m\u00f8tte henne, har det etter seks uker med krig, blitt fremforhandlet en pause i krigshandlingene, som skal vare i fire dager fra torsdag denne uken..\n\nMaya mener det er irrasjonelt av den israelske regjeringen \u00e5 bombe Gazastripen n\u00e5r deres egne sitter fanget der, og n\u00e5r s\u00e5 mange sivile palestinere m\u00e5 betale for livet for det Hamas gjorde.\n\n\u2013 Flere av Hamas-lederne befinner seg kanskje ikke engang i Gaza, s\u00e5 jeg skj\u00f8nner ikke hvordan dette er en effektiv strategi, sier hun.\n\n\u2013 Det er klart jeg ford\u00f8mmer det Hamas gjorde. Det er fryktelig. Men vi m\u00e5 huske konteksten. Vi m\u00e5 huske at israelske regjeringer har drept palestinere i ti\u00e5r.\n\nEt medlem av Hamas ligger igjen i kibbutzen Kfar Aza 15. oktober.\n\nIsrael-Palestina konflikten har blusset opp igjen med jevne mellomrom siden Israels opprettelse i 1948, etter andre verdenskrig. \n\nMen denne krigen er blodigere enn noen av de foreg\u00e5ende:\n\nP\u00e5 Gazastripen er minst 11078 palestinere drept siden 7. oktober, if\u00f8lge helsedepartementet p\u00e5 Gazastripen, som styres av Hamas. 4506 av de drepte er barn.\n\nP\u00e5 Vestbredden ble 158 palestinere, blant dem 45 barn, drept p\u00e5 Vestbredden mellom 7. oktober og 8. november, if\u00f8lge FNs oppdatering. Det er flere p\u00e5 \u00e9n m\u00e5ned enn i hele 2022, som allerede var et rekord\u00e5r, if\u00f8lge Human Right\u2019s Watch.\n\nEn skadet mor og hennes datter etter israelsk bombing av Khan Yunis p\u00e5 Gaza 15. november.\n\nGenerasjoner av palestinere har vokst opp i flyktningleirer p\u00e5 Gazastripen og okkuperte Vestbredden. Israelske aktivister har i flere ti\u00e5r jobbet med \u00e5 palestinere fra overgrep.\n\nVG har tidligere skrevet om Halima, en palestinsk mor som ble truet p\u00e5 livet av israelsk-j\u00f8diske bosettere. Huset hennes er n\u00e5 fulltidsbevoktet av israelske aktivister.\n\n\u00c9n av aktivistene fortalte at han ble banket opp av bosettere da han hjalp en annen palestinsk familie noen dager i forveien. Han sa han ble truet med v\u00e5pen, og var livredd.\n\nOgs\u00e5 Daniel pleide \u00e5 delta p\u00e5 slike oppdrag p\u00e5 Vestbredden, f\u00f8r krigen.\n\n\u2013 Jeg vet ikke om jeg kommer til \u00e5 gj\u00f8re det mer, sier han n\u00e5.\n\nHan er reddere enn f\u00f8r, forteller han. \n\n7. oktober var et veiskille. Daniel kaller det en \u00abgalskap av en tragedie\u00bb som ingen virker \u00e5 vite hvordan de skal h\u00e5ndtere.\n\nDaniel mener regjeringen, som er den mest h\u00f8yrevridde i Israels historie, er medskyldig i det som har skjedd.\n\n\u2013 De vet de er ansvarlige for det som utspiller seg n\u00e5, s\u00e5 n\u00e5 leter de etter en syndebukk. Og n\u00e5r de ikke har noen \u00e5 klandre, blir det venstresiden, og arabiske israelere, sier han.\n\n\u2013 For dem er jeg en spion og forr\u00e6der.\n\nHatinnleggene som stemplet ham som en \u00abumiddelbar fare\u00bb, ligger fremdeles ute, helt \u00e5pent, men interessen har dalt. Adressen hans ble aldri publisert, og Daniel har flyttet hjem igjen. Men han f\u00f8lger n\u00f8ye i tilfelle hetsen tiltar.\n\nSamtidig \u00f8yner han h\u00e5p:\n\n\u2013 Selvsagt er det forvirring, tristhet og frykt. Men det er ogs\u00e5 s\u00e5 mange solidaritetsprosjekter mellom palestinere og j\u00f8der, sier han.\n\n\u2013 S\u00e5, ja, vi er her fortsatt.\n\nI Israel og p\u00e5 Vestbredden: Ingri Bergo og Espen Rasmussen"}
{"PUBLISHED_DATE":"2023-12-04","CONTENT_ID":"WRpmQr","CONTENT_TAGS":"[\n  \"Iran\",\n  \"Hamas\",\n  \"Israel\"\n]","CONTENT_NEWSROOM":"vg","CONTENT_TITLE":"Angrepene i R\u00f8dehavet: \u2013 Dette er en eskalering","TEXT":"Angrepene i R\u00f8dehavet: \u2013 Dette er en eskalering\n\nPASSER P\u00c5: USS Carney patruljerer R\u00f8dehavet, og har skutt ned flere missiler mot Israel som skal v\u00e6re sendt fra Jemen. S\u00f8ndag ble krigsskipet selv beskutt. \n\nS\u00f8ndagens angrep p\u00e5 skip i R\u00f8dehavet er bare det siste fors\u00f8ket fra houthiene p\u00e5 \u00e5 bli en del av Gaza-konflikten. Det er et farlig spill, mener Jemen-ekspert.\n\n\nS\u00f8ndag ble tre skip angrepet av droner og missiler sendt fra Houthi-militsen i Jemen. \n\n\u2013 Hvis houthiene fortsetter med \u00e5 sende missiler mot Israel og israelske skip, vil vi kanskje se at USA svarer med egne missiler og flyangrep mot Jemen. Dette er en eskalering.\n\nDet sier Stig Jarle Hansen, professor i historie og statsvitenskap ved NMBU. Han har n\u00e6r kjennskap til konfliktene i omr\u00e5det p\u00e5 begge sider av Bab-el-Mandeb \u2013 det trange stredet mellom Jemen i \u00f8st og Djibouti i vest som ogs\u00e5 kalles T\u00e5reporten.\n\nHansen har ogs\u00e5 drevet feltarbeid hos somaliske pirater.\n\nTrekker inn USA og Iran\n\n\nDet er en \u00f8kende frykt for at houthienes angrep mot israelsk territorium og israelske skip er det som trekker USA og Iran direkte inn i konflikten. \n\nHouthi-militsen er st\u00f8ttet av Iran, og USA er Israels n\u00e6reste allierte.\n\nMILITS MOT ISRAEL: Som en forberedelse mot angrep fra Israel, har Houthi-militsen rekruttert et stort antall soldater. Dette er fra en milit\u00e6rparade i Jemens hovedstad Sana'a l\u00f8rdag 2. desember.\n\nEtt av skipene som ble angrepet s\u00f8ndag, var det amerikanske krigsskipet USS Carney, mens de to andre skipene var sivile fraktskip.\n\nI et uttalelse s\u00f8ndag kveld sa det amerikanske milit\u00e6ret at de mener angrepene er Irans ansvar.\n\n\u2013 Selv om angrepene er sendt fra houthiene, er de lagt til rette for av Iran, heter det i uttalelsen.\n\nF\u00e5 timer etter angrepet meldte den saudi-kontrollerte avisen Al Arabiya at Israel skal sende skip og en ub\u00e5t til R\u00f8dehavet.\n\n\u00c5rsaken til at fraktskipene ble angrepet var fordi det var antatt at de hadde tilknytning til Israel.\n\n\u2013 Houthiene har tidligere sagt at de skal sl\u00e5 til mot israelsk skipstrafikk. Noen, som USA og Israel, mener at dette er \u00e5 se p\u00e5 som piratvirksomhet. Houthiene selv sier at det er deres rett til \u00e5 gj\u00f8re, og hevder at de er Jemens rette regjering. Dette blir de ogs\u00e5 st\u00f8ttet i av Iran, sier Hansen.\n\nFlere skip angrepet\n\n\nDette er ikke det f\u00f8rste angrepet p\u00e5 Israelske skip i R\u00f8dehavet. For to uker siden ble et israelsk skip bordet med helikopter, og tatt til arrest i byen Hodeidah i Jemen.\n\n\u2013 Arresten av det israelske skipet viser med hvilket alvor vi f\u00f8rer krig, uansett kostnader. Dette er begynnelsen, sa en talsmann for Houthi-militsen, if\u00f8lge nyhetsbyr\u00e5et AP.\n\nIsraels statsminister Benjamin Netanyahu var tydelig p\u00e5 koblingen mellom Iran og Houthi-militsen da han kalte bordingen av skipet for \u00aben iransk terrorhandling\u00bb.\n\nUVENTET AKT\u00d8R I KONFLIKTEN: \u2013 Hamas ventet seg mer st\u00f8tte fra Hezbollah i Libanon, og det har de ikke f\u00e5tt i s\u00e6rlig grad. S\u00e5 kommer Houthiene, en akt\u00f8r som ingen regnet med skulle bidra i denne konflikten, sier professor Stig Jarle Hansen. \n\nEn uke senere skal nok et skip, den israelskeide tankeren \u00abCentral Park\u00bb, ha blitt angrepet av houthier.\n\n\u2013 Houthiene sitter p\u00e5 en strategisk viktig posisjon som har betydning for mange land, ogs\u00e5 Norge. De kontrollerer \u00f8stsiden av T\u00e5reporten, sier Hansen.\n\nRaketter mot Israel\n\n\nMen angrepene p\u00e5 Israelske skip er ikke houthienes eneste fors\u00f8k p\u00e5 \u00e5 delta i konflikten mot Israel.\n\nI ARREST: Tankskipet \u00abCentral Park\u00bb.\n\nEtter at krigen mellom Hamas og Israel blusset opp 7. oktober har de skutt flere missiler mot det s\u00f8rlige Israel. Det er langt mellom Jemen og Israel, og flere av missilene traff Egypt i stedet.\n\n\u2013 Noen av rakettene skal ha n\u00e5dd byen Aqaba, men de ble skutt ned av israelsk forsvar, sier Hansen. \n\nAqaba ligger i Jordan sv\u00e6rt n\u00e6re grensen til Eilat i Israel. \n\nUSS Carney, skipet som s\u00f8ndag ble beskutt av houthi-droner, har i l\u00f8pet av november skutt ned flere missiler som har v\u00e6rt p\u00e5 vei mot Israel, if\u00f8lge AP.\n\nSt\u00f8tte fra s\u00f8r\n\n\nSelv om angrepene ikke har gjort stor skade, har de stor symbolsk verdi, sier Hansen.\n\n\u2013 Hamas ventet seg mer st\u00f8tte fra Hezbollah i Libanon, og det har de ikke f\u00e5tt i s\u00e6rlig grad. S\u00e5 kommer houthiene, en akt\u00f8r som ingen regnet med skulle bidra i denne konflikten. \n\nDet kan f\u00e5 konsekvenser i Jemen.\n\n\u2013 Houthiene gj\u00f8r n\u00e5 alvor av truslene om \u00e5 stanse alle israelskkontrollerte skip. Da vil nok USA opptre t\u00f8ffere mot houthiene, sier Hansen.\n\nPIRATJOBB: Stig Jarle Hansen har god kjennskap til omr\u00e5det omkring Jemen og \u00d8st-Afrika. Han har blant annet gjort feltarbeid blant somaliske pirater.\n\nMen det er ikke bare USA som har tunge politiske og \u00f8konomiske interesser i T\u00e5reporten og R\u00f8dehavet, sier Hansen. \n\n\u2013 Hvis houthiene skaper for mye forstyrrelser i skipstrafikken kan det f\u00f8re til reaksjoner fra Kina, India og Russland. S\u00e5 houthiene m\u00e5 v\u00e6re forsiktige. Deres geografiske posisjon er et tungt v\u00e5pen, og det er lett for houthiene \u00e5 skape fiender av folk som de ikke egentlig har en konflikt med."}
{"PUBLISHED_DATE":"2023-12-07","CONTENT_ID":"JQmXR4","CONTENT_TAGS":"[\n  \"Breaking\",\n  \"Palestinakomiteen\",\n  \"Gaza\"\n]","CONTENT_NEWSROOM":"vg","CONTENT_TITLE":"Demonstranter utenfor Finansdepartementet \u2013 ansatte kom ikke inn","TEXT":"Demonstranter utenfor Finansdepartementet \u2013 ansatte kom ikke inn\n\nDemonstrantene blokkerte begge inngangene for de ansatte. I 12.30-tiden har de dratt igjen. \n\n\nFra klokken 08 torsdag morgen har aksjonister fra Palestinakomiteen sperret inngangene til Finansdepartementet.\n\n\u2013 Det er forst\u00e5elig at det som skjer i Gaza vekker mye engasjement og at demonstrantene \u00f8nsker \u00e5 ytre sitt budskap, skriver kommunikasjonssjef Tor Borgersen i en e-post til VG.\n\nI 12.30-tiden fikk de ansatte i departementet melding om at demonstrantene har forlatt omr\u00e5det og at det er mulig \u00e5 komme inn igjen, opplyser departementet til VG.\n\nDemonstrantene har f\u00e5tt informasjon om at de er velkomne til \u00e5 ytre seg, men at departementets ansatte m\u00e5 f\u00e5 tilgang til \u00e5 komme inn i bygget og gj\u00f8re sitt arbeid, opplyser han. \n\n\u2013 Derfor har politiet blitt bedt om \u00e5 \u00e5pne for adgang til Finansdepartementet.\n\nDet vil si at politiet er bedt om \u00e5 fjerne demonstrantene som er til hinder for at departementet kan utf\u00f8re sin funksjon.\n\nDepartementenes sikkerhets- og service\u00adorganisasjon (DSS) har bedt politiet om \u00e5 fjerne demonstrantene.\n\n\u2013 Det er s\u00e5 langt det er mulig lagt til rette for at demonstrantene skal f\u00e5 ytre sitt budskap. Demonstrantene har f\u00e5tt tydelig informasjon om at de er velkomne til \u00e5 ytre seg, men at demonstrasjonen ikke kan g\u00e5 p\u00e5 bekostning av departementets arbeid eller sikkerheten i og rundt departementet, sier presseansvarlig Espen Evensen i DSS.\n\nOperasjonsleder Eirik Sannes ved oslopolitiet bekreftet overfor VG torsdag morgen at de hadde  f\u00e5tt anmodningen, men at det da ikke var tatt noen beslutning enn\u00e5. \n\n\u2013 Vi har registrert at det har kommet en anmodning om \u00e5 fjerne demonstrantene, og denne ligger til vurdering, sier operasjons\u00adlederen.\n\nHan forteller at demonstrantene per n\u00e5 ikke er til fare for noen, og at de heller ikke har f\u00e5tt p\u00e5legg om \u00e5 flytte seg.\n\n\u2013 Vi var der med patrulje og innsatsleder litt etter klokken 08, da vi fikk melding om markeringen. Vi har hatt en god dialog med demonstrantene, og har en god dialog med departementet og DSS, sier Sannes. \n\nPalestinakomiteen demonstrerer mot Oljefondet, som de mener \u00abst\u00f8tter i praksis Israels folkemord i Gaza\u00bb:\n\n\u2013 Hver gang en bombe dreper uskyldige sivile renner det penger inn p\u00e5 Oljefondets konto, skriver Kjell Stephansen i Palestinakomiteen i en pressemelding.\n\nDe krever at finansminister Vedum instruerer Oljefondet om \u00e5 fryse og deretter selge seg ut av alle investeringer som st\u00f8tter opp om Israels krig og okkupasjon. \n\n\u2013 Regjeringen gjorde dette i februar 2022 da Russland invaderte Ukraina. Det samme m\u00e5 skje n\u00e5."}
{"PUBLISHED_DATE":"2023-12-07","CONTENT_ID":"768Q94","CONTENT_TAGS":"[\n  \"Israel\",\n  \"Gaza\",\n  \"St\u00f8re-regjeringen\",\n  \"Norsk politikk\",\n  \"Terror\",\n  \"Hamas\"\n]","CONTENT_NEWSROOM":"vg","CONTENT_TITLE":"To m\u00e5neder etter Hamas-angrepet: Isfront mellom Israel og Norge","TEXT":"To m\u00e5neder etter Hamas-angrepet: Isfront mellom Israel og Norge \n\nBEKYMRET: If\u00f8lge Israels Oslo-ambassad\u00f8r Avraham Nir-Feldklein, er Norge det landet i Europa som har v\u00e6rt mest kritisk til Israel etter 7. oktober-angrepet. \n\n\u2013 I Jerusalem er ingen i tvil om at Norge har kommet med den hardeste kritikken mot Israel av noe europeisk land, sier Israels Oslo-ambassad\u00f8r. Han antyder at det kan f\u00e5 konsekvenser for fremtiden.\n\n\nI dette intervjuet med VG sl\u00e5r den israelske ambassad\u00f8ren Avraham Nir-Feldklein tungt tilbake mot Israel-kritikken fra den norske regjeringen. \n\nHan svarer ogs\u00e5 p\u00e5 kritiske sp\u00f8rsm\u00e5l om Israels krigf\u00f8ring.\n\n\u2013 Det norske rommet for ytringer krymper. Stemmer som forsvarer Israel, blir trakassert og brakt til taushet. Dere ser bare til Gaza. Men en kvart million israelere er ogs\u00e5 evakuert, uten at det blir omtalt. N\u00e5r skoler og sykehus i Israel blir angrepet, er det ingen som rapporterer, sier ambassad\u00f8ren til VG.\n\nUtenriksminister Espen Barth Eide (Ap) svarer slik:\n\n\u2013 Norge har en tydelig stemme fordi vi mener krigen har g\u00e5tt altfor langt.\n\nTo m\u00e5neder siden \n\n\nTorsdag er det to m\u00e5neder siden Hamas\u2019 terrorangrep mot Israel.\n\nDet markerer Israels ambassade i Oslo med enorme bilder p\u00e5 ambassadens fasade, av gisler som Hamas fortsatt holder tilbake. Samtidig \u00f8nsker ambassaden \u00e5 sette flomlys p\u00e5 sin versjon av krigen. \n\n\u2013 Vi har ikke sovet siden 7. oktober, da vi v\u00e5knet til det verste angrepet mot v\u00e5rt folk siden Holocaust, sier ambassad\u00f8r Nir-Feldklein.\n\n\u2013 N\u00e5 er vi midt i en regional krig. Hamas har angrepet med minst 12.000 raketter. Israel blir ogs\u00e5 angrepet fra Hizbollah i Libanon, fra Jemen og fra Irans partnere i Syria, fortsetter han. \n\nBLOMSTER: Gjerdet foran Israels ambassade i Oslo er dekket med bilder av gislene som ble fanget i terrorangrepet for to m\u00e5neder siden \u2013 og blomster som forbipasserende har lagt der.   Yana Kotlyar Gal er nestkommanderende ved Israels ambassade. \n\nBasert p\u00e5 fakta \n\n\n\u2013 Hvorfor reagerer du s\u00e5 sterkt p\u00e5 uttalelsene fra St\u00f8re og Eide? \n\n\u2013 Israel er blitt kritisert av den norske statsministeren og av utenriksministeren for at vi ikke overholder internasjonal humanit\u00e6r rett. Jeg har stor respekt for begge. Men problemet deres er at internasjonal rett ikke baseres p\u00e5 anslag eller f\u00f8lelser, men p\u00e5 bevis. Folkeretten tar utgangspunkt i fakta, hva som var m\u00e5let for Hamas\u2019 terrorangrep, og hva som var resultatet. Da forst\u00e5r man at Israels svar er n\u00f8dvendig. Det blir ikke sikkerhet for Israel f\u00f8r Hamas er utryddet, sier ambassad\u00f8ren.\n\n\u2013 Sv\u00e6rt alvorlig \n\n\nHan legger til at den norske kritikken om brudd p\u00e5 internasjonal lov og humanit\u00e6rretten er uakseptabel fra Israels st\u00e5sted. \n\nAmbassad\u00f8ren viser til at Israel f\u00e5r sympati fra land som Tyskland, \u00d8sterrike, Tsjekkia og Storbritannia. \n\n\u2013 Og vi ser sv\u00e6rt alvorlig p\u00e5 at regjeringen sier at det er en ulik standard i Europa. Og at man sammenligner Russlands aggresjon i Ukraina med Israels selvforsvar, etter \u00e5 ha blitt angrepet med grusomheter som \u00e5 brenne spedbarn og voldta kvinner, av en gruppe som sier at de vil angripe igjen og igjen inntil Israel opph\u00f8rer \u00e5 eksistere.\n\n\u2013 Vi aksepterer heller ikke det faktum at Norge er det eneste land i Europa som \u00e5pent sier at de vil fortsette \u00e5 ha kontakt med Hamas. Det plager oss virkelig, sier Israels utsending til Norge. \n\nFORKLARER: \u00abJeg skal v\u00e6re den f\u00f8rste til \u00e5 beklage tap av palestinske liv. En mor som mister et barn, lider for resten av livet. Men vi m\u00e5 bli kvitt Hamas.\u00bb \n\n\u2013 Feirer massakrene \n\n\nIsrael er ogs\u00e5 kritisk til at Norge har \u00f8kt st\u00f8tten til FNs st\u00f8tte til de palestinske omr\u00e5dene gjennom UNRWA. \n\n\u2013 Jeg har stor respekt for det Norge gj\u00f8r p\u00e5 det humanit\u00e6re omr\u00e5det. Men n\u00e5r Norge \u00f8ker st\u00f8tten fra skattebetalernes penger til UNRWA etter terrorangrepet, n\u00e5r UNRWA-st\u00f8ttede skoler og deres l\u00e6rere feirer massakrene 7. oktober, da b\u00f8r Norge reagere. Jeg sier ikke at dere skal stoppe \u00e5 gi penger, men dere har selv ansvaret for at pengene g\u00e5r til gode form\u00e5l og ikke misbrukes. Jeg vet at dere elsker FN, men jeg tror dere elsker et annet FN enn det vi har i dag, sier Nir-Feldklein.\n\n\u2013 Har g\u00e5tt altfor langt \n\n\nVG har forelagt ambassad\u00f8rens kritikk av Norge for Utenriksdepartementet. \n\n\u2013 Norge har en tydelig stemme fordi vi mener krigen har g\u00e5tt altfor langt. Fordi vi rett og slett ikke kan akseptere at flere tusen sivile blir drept, blant dem over 6000 barn, og titusenvis skadet og traumatiserte. Og fordi Hamas m\u00e5 l\u00f8slate gislene de holder i Gaza. Vi engasjerer oss fordi vi mener at det m\u00e5 finnes en vei ut av denne farlige voldsspiralen, skriver utenriksminister Espen Barth Eide (Ap) i en e-post til VG.\n\nHan sier at Norge fortsatt mener at en forhandlet tostatsl\u00f8sning er eneste m\u00e5ten \u00e5 oppn\u00e5 varig fred og demokratiske rettigheter for b\u00e5de palestinere og israelere. \n\n\u2013 Det er ikke noen milit\u00e6r l\u00f8sning p\u00e5 den israelsk-palestinske konflikten. Det m\u00e5 en politisk l\u00f8sning til, som adresserer konfliktens \u00e5rsaker. Det vil tjene begge folk, ogs\u00e5 Israel, fortsetter Eide. \n\nFASADEN: Bilder av det Israel sier er de to yngste gislene som holdes av Hamas, er hengt opp p\u00e5 Israels Oslo-ambassade. Torsdag er det to m\u00e5neder siden terrorangrepet. \n\nTallene fra krigen i Midt\u00f8sten som brukes i VG og andre medier kommer fra partene, men er i stor grad bekreftet av FN:\n\nOm lag 1200 mennesker ble drept da Hamas angrep Israel natt til 7. oktober.\n\n Hamas tok 240 gisler under angrepet. Noen ble l\u00f8slatt i fangeutveksling under forrige ukes v\u00e5penhvile, men Hamas holder fortsatt 138 gisler.\n\n N\u00e6r 16 000 mennesker er drept i Gaza siden Israels milit\u00e6raksjon startet samme dag. If\u00f8lge ambassad\u00f8ren er 5\u20136000 av dem Hamas-krigere.\n\nBeklager tap av liv \n\n\n\u2013 Reaksjonen mot Israel er vel som man kunne vente n\u00e5r antallet drepte p\u00e5 Gaza st\u00e5r ikke i noe forhold til antallet tapte israelske liv? \n\n\u2013 Jeg skal v\u00e6re den f\u00f8rste til \u00e5 beklage tap av palestinske liv. En mor som mister et barn, lider for resten av livet, sier ambassad\u00f8r Nir-Feldklein. \n\n\u2013 Men vi m\u00e5 bli kvitt Hamas. Og det er n\u00f8yaktig hva vi pr\u00f8ver p\u00e5. Men bildet er komplisert. Vi risikerer soldatenes liv ved \u00e5 sende dem inn i krigssonen. De m\u00e5 g\u00e5 fra hus til hus for \u00e5 oppn\u00e5 m\u00e5let, og for \u00e5 redusere sivile tap til et minimum. Men ja, det g\u00e5r sivile liv, og ja, det er forferdelig sier ambassad\u00f8ren. \n\n\u2013 Hvor mange israelske soldater har mistet livet under felttoget i Gaza?\n\n\u2013 Om lag 80, svarer Nir-Feldklein.\n\n\u2013 Hvordan kan 80 drepte soldater v\u00e6re proporsjonalt, sammenlignet med det store antallet drepte innbyggere p\u00e5 Gaza?\n\n\u2013 Anslagsvis var 5\u20136000 av de drepte Hamas-krigere, svarer han.\n\nLegger ansvaret p\u00e5 Hamas \n\n\n\u2013 Kritikken fra regjeringen handlet ogs\u00e5 om blokaden av Gaza: Det er vel fakta at flere enn to millioner mennesker p\u00e5 Gaza ble fullstendig isolert i flere uker, uten tilgang til vann, mat, str\u00f8m og andre livsviktige behov?\n\n\u2013 De hadde ikke vann? Men bare syv prosent av vannet kommer fra Israel. 93 prosent produserer de selv. Israel er ogs\u00e5 den st\u00f8rste humanit\u00e6re akt\u00f8ren p\u00e5 Gaza, med flere hundre lastebillass med n\u00f8dhjelp daglig. Men Hamas \u00f8dela grenseovergangen mot Egypt. Israel skrudde ikke av str\u00f8mmen. Men seks av syv israelske kraftverk som forsyner Gaza, ble \u00f8delagt av Hamas og kunne ikke repareres umiddelbart p\u00e5 grunn av rakettene fra Hamas. Og vi tilb\u00f8d \u00e5 levere drivstoff, ogs\u00e5 til sykehus i Gaza by. Men Hamas nektet sykehuset \u00e5 ta imot. Hamas ville se spedbarn d\u00f8.\n\n\u2013 Opplysningene om blokaden kom i stor grad fra FN?\n\n\u2013 Alle disse opplysningene kommer fra FN via regjeringen i Gaza, alts\u00e5 Hamas, alts\u00e5 terrororganisasjonen. De har en bevisst agenda og misbruker sosiale medier, og nyhetsmedier for \u00e5 villede.\n\n\u2013 S\u00e5 Israel har mistet tilliten til FN?\n\n\u2013 Ja.\n\n\u2013 Fullstendig?\n\n\u2013 Ja, fullstendig.\n\n\u2013 Men alle kan se bildene av enorme \u00f8deleggelser i Gaza, av sv\u00e6rt mange hjem i ruiner? \n\n\u2013 Jeg skal ikke argumentere mot det. Forholdene for folk i Gaza er forferdelige. De bor n\u00e5 i tilfluktsrom, i telt, og de lever i en krigssone. Men samtidig: Dette er byomr\u00e5der og det er en komplisert krig, med to m\u00e5l \u2013 \u00e5 frigi 138 gisler, og \u00e5 utslette Hamas. Hamas har gravd seg ned, under skoler, under sykehus, under moskeer. De sender raketter fra forn\u00f8yelsesparker og fra barnehager. \n\nKalte hjem Spania-ambassad\u00f8ren\n\n\nFor noen dager siden ble Israels ambassad\u00f8r til Spania kalt hjem til Jerusalem for konsultasjoner om forholdet mellom Israel til Spania, etter uttalelser fra statsminister Pedro Sanch\u00e9z om at Israel kunne v\u00e6re i brudd med folkeretten.\n\nUttalelsen kom kort tid etter at han hadde bes\u00f8kt en av de terrorrammede landsbyene i n\u00e6rheten av Gaza. \n\n\u2013 Ambassad\u00f8ren ble kalt hjem p\u00e5 grunn av tid og sted for den spanske statsministerens uttalelser, men til tross for at uttalelsene var mindre alvorlige enn det den norske regjeringen har uttalt. I Jerusalem er ingen i tvil om at Norge har kommet med den hardeste kritikken mot Israel av noe europeisk land, sier han.\n\n\u2013 Kan det skje at du ogs\u00e5 blir kalt hjem til Israel, i protest mot norske myndigheter?\n\n\u2013 Det er opp til v\u00e5r utenriksminister \u00e5 avgj\u00f8re. Men etter krigen vil Israel m\u00e5tte vurdere hvem som st\u00e5r sammen med oss, og hvilke land som inntok hvilke standpunkter. Det vil vi gj\u00f8re vitenskapelig og matematisk. Jeg g\u00e5r ut fra at v\u00e5r regjering vil finne ut hva det vil bety for fremtidige relasjoner.\n\nVURDERER VENNSKAP: \u00abEtter krigen vil Israel m\u00e5tte vurdere hvem som st\u00e5r sammen med oss, og hvilke land som inntok hvilke standpunkter.\u00bb\n\nF\u00f8r og etter 7. oktober \n\n\nAmbassad\u00f8r Avraham Nir-Feldklein hevder at man i Norge forholder seg til Midt\u00f8sten slik situasjonen var f\u00f8r terrorangrepet 7. oktober:\n\n\u2013 Norge har ikke erkjent at v\u00e5r verden forandret seg totalt den dagen. Verden, slik den s\u00e5 ut den 6. oktober, finnes ikke lenger. Og jeg tror at Norge med tiden vil innse at vi ikke kan skru tiden tilbake, at Hamas milit\u00e6re arm og deres regjering ikke kan best\u00e5. Akkurat n\u00e5 lever vi med hvert v\u00e5rt verdensbilde. Israel kan aldri vende tilbake til 6. oktober.\n\n\u2013 Kan Norge etter denne krigen fortsatt spille en sentral rolle i Midt\u00f8sten?\n\n\u2013 Det er det ikke opp til meg \u00e5 avgj\u00f8re, fordi Norge, som jeg sa, har inntatt det aller mest radikale standpunktet blant alle land i Europa. Jeg h\u00e5per Norge vil innse at verden aldri blir som den var 6. oktober, men det er opp til Norge om man er villig til \u00e5 innse den nye realiteten. I s\u00e5 fall vil vi v\u00e6re mottagelig for alle som har en konstruktiv innstilling til Israel, sier han.\n\nNorge har ford\u00f8mt\n\n\nOverfor VG presiserer utenriksminister Espen Barth Eide at regjeringen har anerkjent Israels rett til selvforsvar, har ford\u00f8mt Hamas\u2019 terrorangrep mot Israel 7. oktober, har uttrykt dyp medf\u00f8lelse med ber\u00f8rt, og st\u00e5r ved kravet om at gislene m\u00e5 l\u00f8slates.\n\n\u2013 De siste ukene har jeg merket tydelig at bekymringen er \u00f8kende over at Israel har g\u00e5tt for langt og gj\u00f8r for lite for \u00e5 beskytte sivile. Her st\u00e5r Norge sammen med mange andre land, skriver Eide. \n\nHan kom til klimatoppm\u00f8tet i Dubai sent onsdag kveld. Da hadde FNs generalsekret\u00e6r brukt sin myndighet til \u00e5 alarmere Sikkerhetsr\u00e5det om at konflikten truer internasjonal fred og sikkerhet.\n\n\u2013 Guterres\u2019 oppfordring til Sikkerhetsr\u00e5det er et viktig og sjeldent grep for \u00e5 avverge den humanit\u00e6re katastrofen i Gaza og f\u00e5 p\u00e5 plass en humanit\u00e6r v\u00e5penhvile, uttaler utenriksministeren."}
{"PUBLISHED_DATE":"2023-12-09","CONTENT_ID":"mQmv64","CONTENT_TAGS":"[\n  \"Israel\/Palestina\",\n  \"Benjamin Netanyahu\",\n  \"Fangenskap\"\n]","CONTENT_NEWSROOM":"vg","CONTENT_TITLE":"Fangeutvekslingen","TEXT":"Fangeutvekslingen\n\nHer blir det\n12 \u00e5r gamle\ngisselet \nEitan sluppet\nfri.\n\nN\u00e5 kommer \ndetaljene frem \nom Hamas-fangenskapet. \n\nPalestinske fanger og Israelske gisler er blitt viktige brikker i krigen. Men ingen vet hva som vil skje med de som er igjen. \n\n\nEtter 50 dager i Hamas-fangenskap ble 12 \u00e5ringen l\u00f8slatt. \n\n\u2013 Hamas-terroristene tvang ham til \u00e5 se skrekkfilmer. Slike filmer som ingen vil se, hevder Devorah Cohen.\n\nHun snakker om nev\u00f8en sin, Eitan Yahalomi (12), som sammen med hele familien ble kidnappet fra Nir Oz-kibbutzen under Hamas sitt sjokkangrep 7. oktober. \n\nMoren og s\u00f8steren skal ha klart \u00e5 r\u00f8mme, mens faren fremdeles sitter i fangenskap.\n\nBarna i fangenskap skal ha blitt tvunget til \u00e5 se filmer av terrorangrepet 7. oktober, sier Cohen.\n\n\u2013 Hver gang et barn gr\u00e5t, truet de barna med v\u00e5pen for \u00e5 f\u00e5 dem til \u00e5 v\u00e6re stille. Da de kom til Gaza ble de sl\u00e5tt av sivile. Vi snakker om en 12-\u00e5ring.\n\nHamas har ikke kommentert anklagene, men de har flere ganger hevdet at de har behandlet gislene godt.\n\n\u2013 Jeg \u00f8nsket \u00e5 tro at Eitan ville bli behandlet bra, men tydeligvis ikke. De er monstre, sier Cohen. \n\n12 \u00e5r gamle Eitan Yahalomi etter frigj\u00f8relsen. \n\nI snart 60 dager har uskyldige israelske gisler v\u00e6rt i Hamas sitt fangenskap. \n\nParallelt har Israel angrepet Gazastripen med en bakke- og luftoffensiv som har drept minst 17.700 palestinere, if\u00f8lge palestinske helsemyndigheter. Minst 7000 av dem skal v\u00e6re barn.\n\nStore deler av Gazastripen er n\u00e5 jevnet med jorden. P\u00e5 israelsk side ble 1.200 mennesker drept under Hamas-angrepet 7. oktober, de fleste av dem sivile.\n\nAv rundt 250 israelske gisler som ble tatt den dagen, er 105 frigitt. \n\nMen hvor mange som er fortsatt lever, er uvisst. Hamas har hevdet at 60 gisler er blitt drept i israelske luftangrep. \n\nDet antas at mange av de som er igjen i fangenskap i Gaza, er tidligere eller n\u00e5v\u00e6rende israelske soldater. \n\n\u2013 Det er dette som er deres kapital. Det virker helt utenkelig at Hamas vil slippe disse fri uten en massiv fangeutveksling, det sier Midt\u00f8sten-forsker Dag Tuastad til VG.\n\nHamas har ogs\u00e5 tidligere holdt israelske soldater som gisler. \n\nGilad Shalit satt fem \u00e5r i Hamas-fangenskap, f\u00f8r han i 2011 ble sluppet fri mot at Israel l\u00f8slot 1027 palestinske fanger. \n\nGisselet Mia Leimberg og hunden Bella slippes fri 28. november. \n\nFor Hamas har et av deres uttalte m\u00e5l v\u00e6rt \u00e5 frigj\u00f8re s\u00e5 mange som mulig av palestinerne som sitter fengslet.\n\nRundt 7200 palestinere sitter for tiden i israelske fengsler. If\u00f8lge Al Jazeera skal minst 3000 ha blitt arrestert etter krigsutbruddet 7. oktober. \n\n250 av dem er 17 \u00e5r eller yngre, opplyser den palestinske fangeforeningen til\u00a0The Guardian. Flere av dem sitter inne for \u00e5 ha kastet stein, angrepet soldater og for \u00e5 ha st\u00f8ttet terrorisme, men de f\u00e6rreste har en dom.\n\nHuman Rights Watch er blant organisasjonene sterkt kritisk til Israels behandling av fanger, spesielt barna under 18 \u00e5r. \n\nDe kaller det en diskriminerende og en voldelig fengslingspraksis, og at Israel i flere ti\u00e5r har drevet med tortur av palestinske fanger. \n\nN\u00e5 er flere palestinere blitt sluppet fri, og ogs\u00e5 deres beretninger er begynt \u00e5 komme ut. \n\nForteller om mishandling\n\n\n\u2013 Vi har ikke sett solen p\u00e5 60 dager, forteller den kjente klatreren Ramzi Al-Abbasi. \n\nRamzi Al-Abbasi\n\nHan er nylig blitt sluppet fri fra et israelsk fengsel. P\u00e5 Instagram har Al-Abbasi over 399.000 f\u00f8lgere, der han deler informasjon om den israelske behandlingen av palestinere. \n\nSiden 2. april har han v\u00e6rt fange i Al Naqab-fengselet i Negev, s\u00f8r i Israel. If\u00f8lge lokale medier ble han arrestert av israelsk politi da han var p\u00e5 vei hjem etter \u00e5 ha bes\u00f8kt sin mor p\u00e5 et sykehus i Jerusalem. \n\n30. november ble han l\u00f8slatt. \n\nI en video p\u00e5 Instagram samme dag, kommer han med sitt vitnesbyrd om livet i Al Naqab-fengslet. \n\n\u2013 Vi har blitt sl\u00e5tt i 60 dager, vi har blitt konstant mishandlet overalt p\u00e5 utenkelige m\u00e5ter, hevder han. \n\nPalestinske fanger blir l\u00f8slatt. \n\n\u2013 Fangene blir mishandlet og sl\u00e5tt konstant. De blir seksuelt misbrukt og voldtatt. Jeg overdriver ikke. De rev opp koranb\u00f8kene v\u00e5re og tisset p\u00e5 dem. De forb\u00f8d mat, vi fikk ett m\u00e5ltid om dagen. Vi sov p\u00e5 harde madrasser p\u00e5 bakken uten dyner. Vi holdt rundt hverandre for \u00e5 holde varmen.\n\nFlere av fangene skal ha brukne ben og alvorlige hodeskader, if\u00f8lge Al-Abbasi. Han navngir ogs\u00e5 en medfange som skal ha blitt drept. \n\n\u2013 Situasjonen er knusende, fysisk og psykisk. \n\nSkadde palestinske barn og voksne fraktes til sykehus i Khan Yunis under israelsk bombing av Gaza, 4. desember. \n\nEt hundretalls gisler og fanger har blitt sentrale forhandlingskort i krigen.\n\nEn time f\u00f8r v\u00e5penhvilen opph\u00f8rte, grytidlig fredag morgen 1. desember, falt den f\u00f8rste raketten. En syv dagers v\u00e5penhvile var offisielt brutt. Israel skylder p\u00e5 Hamas. Hamas skylder p\u00e5 Israel. \n\nMed Qatar i spissen, hadde partene i forkant forhandlet frem en avtale om en midlertidig v\u00e5penhvile: \n\nUnder den syv dager lange v\u00e5penhvilen ble 105 israelske gisler sluppet fri, i bytte mot 240 palestinske fanger. \n\nEn oversikt fra New York Times viser at majoriteten av palestinerne som er blitt sluppet fri var under 18 og ikke domfelte. 107 av de l\u00f8slatte var ten\u00e5ringer under 18 \u00e5r, blant dem tre jenter. \n\nDe gjenv\u00e6rende gislene inne i Gaza, er fremdeles viktige for den israelske regjeringen.\n\nSamtidig mener Midt\u00f8sten-forsker Dag Tuastad at det viktigste for den israelske regjeringen er \u00e5 knuse Hamas.\n\nMen det er ogs\u00e5 stort press innad i Israel for \u00e5 f\u00e5 frigjort gislene. \n\n\u2013 Siden dette er s\u00e5 mange mennesker, s\u00e5 er det et massivt press fra deres familier. Da er det vanskelig for Netanyahu \u00e5 ikke ta hensyn til det presset, sier Tuastad.\n\nDet presset har f\u00f8rt til at flere israelske gisler er frigjort. \n\nPlaststoler som senger\n\n\n78 \u00e5r gamle israelske Ruth Munder fortalte at hun ble holdt fanget i et \u00abkvelende\u00bb rom og at hun sov p\u00e5 plaststoler. Gislene skal ikke ha f\u00e5tt lov til \u00e5 ta opp rullegardinene, men Munder skal til slutt ha klart \u00e5 \u00e5pne et vindu. \n\n\u2013 Det var veldig vanskelig, sa hun til AP News. \n\nTil Israels Channel 13 forteller Munder at de for det meste spiste kylling med ris, og flere typer hermetikk og ost. De skal ha f\u00e5tt te p\u00e5 morgenen og kvelden, og barna skal ha f\u00e5tt godteri, forteller hun. \n\n \u2013 De spiste med fangene. De lagde mat og alle spiste den samme maten, forteller Munders nev\u00f8 Shaha Mor. \n\nMor ble ikke selv tatt til gissel, men snakker p\u00e5 vegne av familien. Han forteller at Hamas-soldatene ga gislene en kortstokk for \u00e5 f\u00e5 tiden til \u00e5 g\u00e5. \n\n\u2013 S\u00e5 det var noen humane gester. Men de kunne ha gitt fetteren min livet istedenfor \u00e5 ta det. Det er viktigere enn en kortstokk eller en bolle ris, sier han.\n\nHans fetter, Ruti Munders barnebarn, skal ha blitt drept av Hamas.\n\nMunder ble frigitt sammen med datteren Keren og barnebarnet Ohad Munder-Zichri som tilbrakte ni \u00e5rsdagen sin i fangenskap. \u00d8yeblikket da Ohad ble gjenforent med faren ble fanget p\u00e5 video og gikk senere viralt. \n\n\u2013 Daglige overgrep \n\n\nDen palestinske aktivisten Ahed Tamimi (22) er blant dem som ble sluppet fri. \n\nHun ble arrestert av israelske styrker p\u00e5 grunn av en Instagram-post. Israelske milit\u00e6ret hevdet hun hadde oppfordret til vold og terroraktiviteter. Det avviser familien hennes.\n\n22-\u00e5ringen blir p\u00e5 av mange palestinere sett p\u00e5 som en som i \u00e5revis har kjempet mot den israelske okkupasjonen.\n\nEtter at hun ble sluppet fri, sa hun dette om tiden i israelsk fangenskap. \n\n\u2013 Omstendighetene i fengselet er sv\u00e6rt vanskelig, med daglige overgrep mot de kvinnelige fangene. De blir etterlatt uten vann eller kl\u00e6r, og m\u00e5 sove p\u00e5 gulvet. De blir ogs\u00e5 sl\u00e5tt, har hun uttalt.\n\nHun sier ogs\u00e5 at inne i fengselet ankom det ti kvinner som skal ha blitt arrestert inne i Gaza.\n\n\u2013 De blir ydmyket hver dag.\n\n Ahed Tamimi t.v. biter en israelsk soldat som anholder en gutt som ligger under soldaten. \n\nDa hun var 11 \u00e5r gammel ble hun fotografert der hun truet med \u00e5 sl\u00e5 en israelsk soldat etter at broren hennes ble arrestert. \n\nNoen \u00e5r senere ble hun fotografert der hun bet en israelsk soldat som ogs\u00e5 da fors\u00f8kte \u00e5 anholde en gutt. \n\n\u2013 Jeg vil ikke gi meg f\u00f8r Israel frigj\u00f8r landet v\u00e5rt og vi palestinere f\u00e5r v\u00e5r frihet tilbake, fortalte Tamimi i et intervju med VG i 2018. \n\nKritikk mot Netanyahu\n\n\nFlere frigitte gisler har i ettertid rettet hard kritikk mot israelske myndigheter og deres h\u00e5ndtering av gisselsituasjonen. 5. desember var de frigitte gislene og deres familier i m\u00f8te med Israels statsminister Benjamin Netanyahu.\n\n\u2013 Det jeg ser p\u00e5 TV skremmer meg. Jeg ser bombing der, og dere aner ikke hvor gislene er. Jeg var i et hus omgitt av eksplosjoner. Vi sov i tunneler og var ikke redd for Hamas, men for at Israel skulle drepe oss, sa et av de tidligere gislene under m\u00f8tet if\u00f8lge Haaretz. \n\n\u2013 Det f\u00f8les som at dere ikke aner hva som skjer der i det hele tatt. Dere hevder det er etterretning, men faktum er at vi blir bombet, fortalte en annen. \n\nIf\u00f8lge Netanyahu, var det ikke mulig \u00e5 f\u00e5 hjem alle gislene p\u00e5 en gang. Han adresserte ogs\u00e5 bombeangrepene i n\u00e6rheten av gislene og kalte det \u00abforferdelig\u00bb. \n\n\u2013 Det skj\u00e6rer i hjertet. Det skj\u00e6rer ikke bare i hjertet, men som dere sikkert forst\u00e5r, p\u00e5virker det ogs\u00e5 v\u00e5re milit\u00e6re hensyn, sier han."}
{"PUBLISHED_DATE":"2023-12-31","CONTENT_ID":"rlq0ee","CONTENT_TAGS":"[\n  \"Israel\/Palestina\",\n  \"Benjamin Netanyahu\"\n]","CONTENT_NEWSROOM":"vg","CONTENT_TITLE":"Netanyahu sier at over 8000 terrorister er drept i Gaza","TEXT":"Netanyahu sier at over 8000 terrorister er drept i Gaza\n\nIsraels statsminister Benjamin Netanyahu sier at over 8000 militante palestinere er drept p\u00e5 Gazastripen. \n\nIsraels forsvar (IDF) har s\u00e5 langt \u00abeliminert over 8000 terrorister\u00bb p\u00e5 Gazastripen, sier statsminister Benjamin Netanyahu.\n\n\n\u2013 Vi utsletter Hamas' evner, steg for steg. Hamas kommer til \u00e5 bli bekjempet. V\u00e5re soldater skal vinne. Israels befolkning skal vinne, sier Netanyahu.\n\n\u2013 Vi fortsetter \u00e5 kjempe til krigens m\u00e5l er oppn\u00e5dd, spesielt n\u00e5r det gjelder eliminering av Hamas og l\u00f8slatelse av alle v\u00e5re gisler. Vi skal sikre at Gaza ikke lenger utgj\u00f8r noen trussel mot Israel, sier han videre.\n\nIf\u00f8lge tall fra palestinske helsemyndigheter p\u00e5 Gazastripen er 21.672 personer drept i israelske kamper s\u00e5 langt."}
{"PUBLISHED_DATE":"2024-01-07","CONTENT_ID":"xgn57l","CONTENT_TAGS":"[\n  \"Antony Blinken\",\n  \"USA\",\n  \"Gaza\",\n  \"Midt\u00f8sten\"\n]","CONTENT_NEWSROOM":"vg","CONTENT_TITLE":"USA driver diplomati p\u00e5 h\u00f8ygir \u2013 bes\u00f8kte Tyrkia og Hellas","TEXT":"USA driver diplomati p\u00e5 h\u00f8ygir \u2013 bes\u00f8kte Tyrkia og Hellas\n\nP\u00c5 TUR: USAs utenriksminister vil fors\u00f8ke \u00e5 unng\u00e5 regional eskalering.\n\nUSAs utenriksminister Antony Blinken er p\u00e5 en ukelang tur for \u00e5 dempe spenningsniv\u00e5et i Midt\u00f8sten. L\u00f8rdag m\u00f8tte han Tyrkias president, f\u00f8r reisen gikk videre til Hellas.\n\n\nDette er utenriksministerens fjerde reise i regionen p\u00e5 tre m\u00e5neder, mens Gaza-krigen raser for fullt. \n\nUtviklingen i Libanon, Nord-Israel, R\u00f8dehavet og Irak har satt USAs innsats for \u00e5 hindre konflikten i \u00e5 spre seg under kraftig press. Internasjonalt vokser ogs\u00e5 kritikken av Israels krigf\u00f8ring p\u00e5 Gazastripen.\n\nDen erfarne diplomaten startet i Istanbul, der han m\u00f8tte den tyrkiske presidenten Tayyip Erdogan, som er en sterk kritiker av Israels milit\u00e6re handlinger i Gaza.\n\nM\u00d8TTES: USAs utenriksminister Antony Blinken (til venstre) pratet med den tyrkiske presidenten Tayyip Erdogan i Istanbul l\u00f8rdag.\n\nI samtalene understreket Blinken \u00abbehovet for \u00e5 forhindre at konflikten sprer seg, sikre frigj\u00f8ringen av gisler, utvide humanit\u00e6r bistand og redusere sivile tap,\u00bb sier en talsperson for det amerikanske utenriksdepartementet, Matthew Miller, til Reuters.\n\nBlinken fremmet ogs\u00e5 behovet for \u00e5 arbeide mot bredere, varig regional fred som sikrer Israels sikkerhet og fremmer opprettelsen av en palestinsk stat, if\u00f8lge Miller.\n\nNato-s\u00f8knad\n\n\nIf\u00f8lge det tyrkiske utenriksdepartementet var Tyrkias prosess for \u00e5 godkjenne Sveriges medlemskap i Nato ogs\u00e5 et tema under Blinkens bes\u00f8k.\n\nEtter m\u00f8tet gjentok Erdogan kravet om \u00e5 f\u00e5 kj\u00f8pe amerikanske F-16-fly for \u00e5 slippe Sverige inn i Nato.\n\nHELLAS: Statsminister Kyriakos Mitsotakis (til venstre) i samtale med Antony Blinken p\u00e5 Kreta, l\u00f8rdag 6. desember.\n\nGresk forsvarssamarbeid\n\n\nEtter m\u00f8tene i Istanbul reiste Blinken videre til Kreta, der han m\u00f8tte Hellas' statsminister Kyriakos Mitsotakis.\n\nI tillegg til Gaza-krigen var forsvarssamarbeid ogs\u00e5 et tema her. Hellas har bedt USA om \u00e5 f\u00e5 kj\u00f8pe F-35-fly, og USA har ogs\u00e5 en stor milit\u00e6rbase i Souda p\u00e5 Kreta. Amerikanske baser i sentral- Nord-Hellas er ogs\u00e5 nylig blitt utvidet.\n\n\u00d8kt spenningsniv\u00e5\n\n\nI morgentimene l\u00f8rdag, noen timer f\u00f8r Blinken startet sine m\u00f8ter, skal Hizbollah-militsen i Libanon ha avfyrt over 60 raketter mot en milit\u00e6rbase nord i Israel. If\u00f8lge bevegelsen var dette et \u00abf\u00f8rste svar\u00bb p\u00e5 angrepet der Hamas-bevegelsens politiske nestleder Saleh al-Arouri ble drept.\n\nIsraelske fly skal ogs\u00e5 ha angrepet m\u00e5l i Libanon l\u00f8rdag, og i R\u00f8dehavet skal nok en drone fra Jemen ha blitt skutt ned av et amerikansk marinefart\u00f8y.\n\nBlinkens n\u00e5v\u00e6rende turn\u00e9 vil inkludere arabiske stater, Israel og den okkuperte Vestbredden, der han vil formidle at Washington ikke \u00f8nsker en regional eskalering av konflikten i Gaza."}
{"PUBLISHED_DATE":"2024-01-07","CONTENT_ID":"GMd5jJ","CONTENT_TAGS":"[\n  \"Al Jazeera\",\n  \"Gaza\",\n  \"Israel\",\n  \"Journalist\",\n  \"Krig\"\n]","CONTENT_NEWSROOM":"vg","CONTENT_TITLE":"N\u00e5 er enda ett av Al-Jazeera-profilens barn drept: \u2013 Ufattelig, sier Blinken","TEXT":"N\u00e5 er enda ett av Al-Jazeera-profilens barn drept: \u2013 Ufattelig, sier Blinken\n\nENDA ET TAP: Al Jazeera-journalist Wael Dahdouh (53) sammen to av sine barn i det de tar farvel med Dahdouhs eldste s\u00f8nn s\u00f8ndag.\n\n\u00c5ttebarnsfar og journalist Wael Dahdouh tok s\u00f8ndag farvel med det tredje barnet han har mistet siden krigen p\u00e5 Gaza startet.\n\n\nVG har tidligere skrevet om Al Jazeera-journalisten Wael Dahdouh (53) som ble igjen i Gaza by for \u00e5 rapportere om krigen mens familien hans fryktet s\u00f8rover til det som skulle v\u00e6re det \u00abtrygge\u00bb omr\u00e5det. \n\nKrigen har rammet Dahdouhs familie p\u00e5 verst mulig m\u00e5te: Den 25. oktober ble kona og to av Dahdouhs barn, 15 \u00e5r gamle Mahmoud og 7 \u00e5r gamle Sham drept. I samme angrep d\u00f8de ogs\u00e5 et av barnebarna hans, Adam p\u00e5 18 m\u00e5neder. \n\nI dag, s\u00f8ndag, kom nyheten om at ytterligere to journalister er drept p\u00e5 Gaza: En av dem er Wael\u00a0Dahdouhs eldste s\u00f8nn, den 27 \u00e5r gamle fotojournalisten Hamza\u00a0Dahdouh. \n\nSent s\u00f8ndag kveld melder Al Jazeera at Dahdouh er tilbake p\u00e5 jobb \u2013 timer etter at han mistet s\u00f8nnen. Han rapporterte live fra Khan Younis s\u00f8r p\u00e5 Gazastripen. \n\nFra \u00e5tte til fem barn\n\n\nFamiliefar Wael\u00a0Dahdouh hadde \u00e5tte barn f\u00f8r denne krigen startet for knapt tre m\u00e5neder siden. N\u00e5 er det fem igjen. \n\nDahdouh to av hans gjenlevende barn fulgte s\u00f8ndag eldstes\u00f8nnen Hamza til graven, sammen med Hamzas kone. \n\nDirektebilder fra Al Jazeera i Khan Younis viser den 53 \u00e5r gamle faren gr\u00e5te mens han holder sin avd\u00f8de s\u00f8nns h\u00e5nd. \n\n\u2013 Hamza var ikke bare en del av meg. Han var hele meg. Han var min sjels sjel. Dette sorgen og tapets t\u00e5rer. Dette er menneskehetens t\u00e5rer.\n\n\u2013 Jeg oppfordrer verden til \u00e5 f\u00f8lge med p\u00e5 hva som skjer i Gaza, sa faren, if\u00f8lge BBC.\n\nTRUFFET: Wael\u00a0Dahdouh (53) ble selv skadet i desember, men har fortsatt \u00e5 rapportere fra krigen. \n\nSkadet p\u00e5 jobb\n\n\nDen rutinerte 53 \u00e5r gamle Al Jazeera-journalisten ble selv skadet da han og hans fotograf-kollega Samer Abudaqa dekket et israelsk angrep mot en skole i Khan Younis, s\u00f8r i Gaza, midt i desember.\n\nDahdouh ble if\u00f8lge sin arbeidsgiver truffet av et prosjektil i overarmen. Han slapp unna med livet i behold, mens hans n\u00e6re kollega, fotografen Abudaqa, ble drept.\n\nMEDF\u00d8LELSE: USAs utenriksminister Antony Blinken (t.v) sammen med Qatars statsminister Sheikh Mohammed bin Abdulrahman al-Thani p\u00e5 pressekonferansen s\u00f8ndag.\n\nBlinken: \u2013 Ufattelig\n\n\n USAs utenriksminister Antony Blinken er for tiden p\u00e5 rundreise i Midt\u00f8sten, der arabiske ledere ber ham legge press p\u00e5 Israel for \u00e5 f\u00e5 en slutt p\u00e5 palestinernes lidelse. \n\nBlinken uttrykte sin medf\u00f8lelse med\u00a0Dahdouh p\u00e5 en pressekonferanse han holdt i Qatar. If\u00f8lge BBC bruker Blinken betegnelsen \u00abufattelig tragedie\u00bb om drapet. \n\n\u2013 Jeg kan ikke engang forestille meg grusomhetene han har opplevd \u2013 ikke engang, men n\u00e5 to ganger, sa Blinken.\n\n\u2013 Dette er grunnen til at vi understreker at ikke bare skal humanit\u00e6r bistand komme til mennesker som trenger det, men at folk skal beskyttet mot skade fra denne konflikten i utgangspunktet, la den amerikanske utenriksministeren til.\n\nPRESSE: Hamza Dahdouh (27) ble begravet med pressevesten sin s\u00f8ndag.\n\nJournalister utsatt\n\n\nDen internasjonale journalistorganisasjonen Committee to Protect Journalists konstaterte ved \u00e5rsskiftet at minst 77 journalister og medieansatte var drept siden krigen mellom Hamas og Israel br\u00f8t ut.\n\n70 av de drepte var if\u00f8lge CPJ palestinere, fire var israelske og tre var libanesere, if\u00f8lge NTB."}
{"PUBLISHED_DATE":"2024-01-11","CONTENT_ID":"0Q2AX6","CONTENT_TAGS":"[\n  \"Hamas\",\n  \"Palestina\",\n  \"Gaza\",\n  \"Folkemord\",\n  \"Israel\",\n  \"FN\"\n]","CONTENT_NEWSROOM":"vg","CONTENT_TITLE":"Folkemord-h\u00f8ringen: Hevder Israel har skapt ulevelige forhold","TEXT":"Folkemord-h\u00f8ringen: Hevder Israel har skapt ulevelige forhold\n\nHamas-angrepet mot Israel forsvarer ikke folkemord, sier S\u00f8r-Afrika under f\u00f8rste rettsm\u00f8te i Haag. \n\n\nHamas-angrepet mot Israel 7. oktober er ikke en begrunnelse eller forsvar for brudd p\u00e5 Folkemordkonvensjonen, sier S\u00f8r-Afrika i ICJ-h\u00f8ringen om Gaza.\n\n\u2013 Ingen v\u00e6pnede angrep p\u00e5 et statlig territorium uansett hvor alvorlig, kan begrunne eller forsvare et brudd p\u00e5 konvensjonen, sier S\u00f8r-Afrikas justisminister Ronald Lamola i sin innledende prosedyre i Den internasjonale domstolen i Haag (ICJ) torsdag.\n\nVidere hevder S\u00f8r-Afrika at Israel med vitende og vilje har skapt ulevelige forhold p\u00e5 Gazastripen.\n\n\u2013 Denne saken er viktig for \u00e5 stoppe folkemordet som for tiden skjer p\u00e5 Gazastripen, sier Lamola.\n\nINNLEDER SAKEN: S\u00f8r-Afrikas justisminister Ronald Lamola\n\n\u2013 Systematisk\n\n\nS\u00f8r-Afrika har klaget Israel inn for domstolen, som er FNs h\u00f8yeste rettsorgan, for anklager om folkemord p\u00e5 palestinere p\u00e5 Gazastripen.\n\nI sitt \u00e5pningsargument sa Adila Hassim, talsperson for S\u00f8r-Afrikas h\u00f8yesterett, at landet mener Israel har overtr\u00e5dt artikkel to i Folkemordkonvensjonen.\n\n\u2013 Handlingene i Gaza viser et systematisk atferdsm\u00f8nster som folkemord kan utledes fra, sier han i retten.\n\nDOMMERE: De internasjonale dommerne er p\u00e5 plass i Haag\n\nVil ta flere uker\n\n\nDomstolen skal f\u00f8rst ta stilling til en hasteforesp\u00f8rsel fra S\u00f8r-Afrika om \u00e5 beordre en umiddelbar stans i krigf\u00f8ringen i Gaza. En slik avgj\u00f8relse er ventet \u00e5 kunne ta flere uker, og f\u00f8rst etter at retten har tatt stilling til det, vil de vurdere p\u00e5standene om folkemord.\n\nIf\u00f8lge det palestinske helsedepartementet i Gaza har minst 23.357 palestinere blitt drept i israelske angrep mot enklaven siden krigsutbruddet 7. oktober.\n\nIsraelske myndigheter nekter for \u00e5 ha beg\u00e5tt folkemord og hevder selvforsvar etter Hamas-angrepet mot Israel, som kostet over 1100 mennesker livet, if\u00f8lge israelske myndigheter.\n\nIsraels president Isaac Herzog har avfeid beskyldningene som \u00abgrusomme\u00bb og \u00abuhyggelige\u00bb. Anklagene mot Israel er ogs\u00e5 avvist av landets viktigste st\u00f8ttespiller USA.\n\nM\u00c5 VENTE: Malcolm Shaw representerer Israel og skal ha sitt innlegg fredag\n\nDemonstrasjoner\n\n\nFlere proisraelske demonstranter marsjerte gjennom sentrum av\u00a0Haag\u00a0torsdag morgen med israelske og nederlandske flagg og plakater med bilder av mennesker som er tatt som gisler av Hamas.\n\nIsraelske Gabi Patlis, som bor i Nederland og er med i protesten, sier det er vondt at Israel n\u00e5 anklages for folkemord.\n\n\u2013 Spesielt etter 7. oktober. Det var vi som ble angrepet, sier han til en Reuters-journalist p\u00e5 stedet.\n\nDet er ogs\u00e5 mange propalestinske demonstranter til stede utenfor ICJ-domstolen torsdag formiddag.\n\nICJs avgj\u00f8relse er endelig og kan ikke ankes, men domstolen har ingen mulighet til \u00e5 h\u00e5ndheve avgj\u00f8relsen.\n\nDEMONSTRASJON: B\u00e5de propalestinere og proisraelske demonstranter m\u00f8tte opp i hopetall i Haag torsdag.\n\nLangvarig st\u00f8ttespiller\n\n\nDet er S\u00f8r-Afrika som vil f\u00e5 ordet f\u00f8rst i retten. Israel f\u00e5r anledning til \u00e5 svare p\u00e5 anklagene p\u00e5 fredag. En avgj\u00f8relse i saken kan ta flere \u00e5r \u00e5 komme fram til.\n\nS\u00f8r-Afrika har lenge v\u00e6rt en uttalt st\u00f8ttespiller for den palestinske saken, og regjeringspartiet African National Congress (ANC) har ofte sammenlignet palestinernes kamp for et eget land med sin egen kamp mot apartheid.\n\nI den s\u00f8rafrikanske storbyen Cape Town har ogs\u00e5 flere demonstrert torsdag morgen til st\u00f8tte for regjeringens anklager mot Israel i FN-domstolen. P\u00e5 trappene til den s\u00f8rafrikanske h\u00f8yesteretten st\u00e5r flere propalestinske demonstranter med plakater med teksten \u00abStopp folkemordet\u00bb og \u00abBoikott apartheid-Israel\u00bb.\n\nDet er ogs\u00e5 planlagt flere andre st\u00f8ttemarkeringer over hele S\u00f8r-Afrika gjennom dagen.\n\nS\u00f8rafrikanske myndigheter har brutt sine diplomatiske b\u00e5nd til Israel som f\u00f8lge av landets voldsomme gjengjeldelsesangrep mot Gaza etter krigsutbruddet 7. oktober.\n\nVerdenssamfunnet har v\u00e6rt splittet over hvorvidt saken b\u00f8r behandles i FN-domstolen."}
{"PUBLISHED_DATE":"2024-01-13","CONTENT_ID":"LlKRJq","CONTENT_TAGS":"[\n  \"Jemen\",\n  \"R\u00f8dehavet\",\n  \"Hamas\",\n  \"Gaza\",\n  \"Israel\/Palestina\"\n]","CONTENT_NEWSROOM":"vg","CONTENT_TITLE":"Eksplosiv opptrapping","TEXT":"Eksplosiv opptrapping\n\nRoar Hagen\n\nDe amerikansk-britiske angrepene mot Houthi-militsens baser i Jemen i natt er den mest alvorlige opptrappingen hittil etter krigsutbruddet i Midt\u00f8sten.\n\n\nDen underliggende konflikten mellom USA og Iran er brakt opp p\u00e5 et langt farligere niv\u00e5. En av verdens viktigste skipsleder, R\u00f8dehavet, er blitt en krigsskueplass. \n\nKrigen i Gaza har antent branner over hele regionen. Det blir stadig vanskeligere \u00e5 stanse spredningen.\n\nANGREP OM NATTEN: Et kampfly tar av for \u00e5 delta i de amerikansk-ledede angrepene mot Houthi-militsen i Jemen natt til fredag. Bildet er offentliggjort av den amerikanske sentralkommandoen.\n\nSom Hamas, Hizbollah og militser i flere land f\u00e5r houthiene milit\u00e6r og politisk st\u00f8tte fra Iran. Houthi-militsen inng\u00e5r i den s\u00e5kalte aksen av motstand i regionen, mot Israel og amerikansk innflytelse. Aksens stormakt er Iran.\n\nHouthi-militsen erkl\u00e6rte tidlig sin st\u00f8tte til Hamas og palestinerne p\u00e5 Gazastripen. For \u00e5 vise dette i praksis startet de med \u00e5 angripe sivile skip i R\u00f8dehavet. Houthiene oppga at de ville stanse skip p\u00e5 vei til eller fra Israel.\n\nSiden den gang har de angrepet minst 27 skip fra en lang rekke nasjoner og med ulike destinasjoner.\n\nNatt til l\u00f8rdag gjennomf\u00f8rte USA et \u00aboppf\u00f8lgingsangrep\u00bb i Jemen. \n\nFELLES OPERASJON: Storbritannias statsminister Rishi Sunak og USAs president Joe Biden i et m\u00f8te sist sommer. Natt til fredag utf\u00f8rte styrker fra begge land Houthi-militsen i Jemen.\n\nHouthiene visste godt hva de gjorde da de startet med \u00e5 angripe internasjonal skipsfart med missiler og droner i R\u00f8dehavet. De er blitt advart p\u00e5 det kraftigste, gjentatte ganger. I stedet trappet militsen opp angrepene. De ser ut som de s\u00f8kte etter en konfrontasjon.\n\nOnsdag skj\u00f8t amerikanske jagerfly ned 18 kampdroner, to kryssermissiler og et langtrekkende missil som kom fra militsens baser.\n\nDagen etter vedtok FNs sikkerhetsr\u00e5d en resolusjon som krevde at houthi-militsen umiddelbart stanset angrepene mot skipstrafikken. I resolusjonen heter det ogs\u00e5 at land har rett til \u00e5 forsvare sine fart\u00f8y fra \u00e5 bli angrepet.\n\nKina og Russland avsto riktignok fra \u00e5 stemme, men ingen stemte mot og ni av femten medlemsland s\u00f8rget for at resolusjonen ble vedtatt. Det handler om \u00e5 forsvare retten til fri ferdsel til sj\u00f8s.\n\nSTORT ANGREP: En mann f\u00f8lger TV-sendingen der Houthi-militsens talsperson, Yahya Sarea, omtaler et st\u00f8rre angrep mot internasjonal skipsfart i R\u00f8dehavet 10. januar.\n\nDet amerikansk-britiske angrepet, med st\u00f8tte fra flere land, skal ha v\u00e6rt rettet mot houthi-militsens radaranlegg, v\u00e5penlagre og baser for missiler og langtrekkende droner.\n\nHouthi-militsen har et stort v\u00e5penarsenal og lang kamptrening etter mange \u00e5rs borgerkrig i Jemen. Det er uklart om nattens angrep i vesentlig grad svekker deres kampevne.\n\nMISSILANGREP: Et missil blir skutt ut fra et krigsskip i forbindelse med at en amerikansk-ledet koalisjon angrep Houthi-militsen i Jemen.\n\nP\u00e5 grunn av nattens dramatiske utvikling er verdens fokus for en sjelden gang rettet mot Jemen.\n\nVG var i Jemen i 2018: Her d\u00f8r et barn hvert tiende minutt\n\nEt av verdens fattigste land har v\u00e6rt \u00e5sted for en langvarig og blodig borgerkrig som har krevd flere hundre tusen menneskeliv og f\u00f8rt millioner av mennesker p\u00e5 flukt. Det er utbredt sult og underern\u00e6ring i landet. FN har erkl\u00e6rt at situasjonen i Jemen utgj\u00f8r verdens verste humanit\u00e6re krise. Men i p\u00e5fallende liten grad har katastrofen p\u00e5kalt verdens oppmerksomhet.\n\nEtter mange \u00e5rs kamp erobret houthiene for snart ti \u00e5r siden kontroll over hovedstaden Jemen. De kontroller store omr\u00e5der i den nordvestlige del av landet ved R\u00f8dehavets kyst. Saudi-Arabia gikk inn p\u00e5 regjeringens side mot houthi-militsen i en borgerkrig som har krevd enorme sivile ofre, b\u00e5de som f\u00f8lge av krigshandlinger og n\u00f8d. \n\nMOBILISERER: Nye rekrutter i Houthi-militsens folkeh\u00e6r roper slagord under milit\u00e6r trening i Jemens hovedstad Sanaa 11. januar.\n\nHouthi-bevegelsen har utspring i en sjiamuslimsk retning. I rivaliseringen med det sunnimuslimske Saudi-Arabia er Iran en st\u00f8ttespiller for houthiene. Houthi-militsen har alltid markert seg med sterk motstand til Israel og amerikansk innflytelse i regionen.\n\nSom Hizbollah-militsen i Libanon har Houthi-militsen \u00e5pnet en ny front i krigen. Hizbollah angriper n\u00e6r sagt daglig Israel med missiler, og Israel svarer med samme mynt. Houthiene utf\u00f8rer p\u00e5 sin side angrep i den viktige skipsleden mellom Asia og Europa.\n\nDen siste uken har USAs utenriksminister Antony Blinken v\u00e6rt p\u00e5 enda en rundreise i regionen. USA sier at de \u00f8nsker \u00e5 unng\u00e5 \u00e5 hindre at krigen mellom Israel og Hamas utvikler seg til en regional storkrig. Det kan v\u00e6re en \u00e5rsak til at USA har ventet med \u00e5 angripe Houthi-militsen, selv om angrepene mot skipsfarten har p\u00e5g\u00e5tt siden november.\n\nSKYTTELDIPLOMATI: USAs utenriksminister Antony Blinken vinker fra flytrappen etter et bes\u00f8k i Kairo 11. januar.\n\nDet som skjedde i natt vil ikke dempe konfliktniv\u00e5et. Som forventet blir det m\u00f8tt med skarpe ford\u00f8mmelser av Iran. Men det er Houthi-militsen som har ansvaret for at R\u00f8dehavet er blitt et farlig farvann. N\u00e5r USA og allierte g\u00e5r til milit\u00e6r aksjon vil det uansett oppildne partene i den iransk-ledede aksen i Midt\u00f8sten.\n\nKrigen har for lengst spredd seg. Hamas\u00b4 terror 7. oktober og Israels p\u00e5f\u00f8lgende krig i Gaza har satt s\u00e5 mye i bevegelse i en allerede konfliktfylt region at risikoen for en storkrig er st\u00f8rre enn p\u00e5 flere ti\u00e5r. Faren er overhengende s\u00e5 lenge krigen p\u00e5g\u00e5r i Gaza."}
{"PUBLISHED_DATE":"2024-01-24","CONTENT_ID":"LlwXQ4","CONTENT_TAGS":"[\n  \"Houthiene\",\n  \"USA\",\n  \"David Cameron\",\n  \"Israel\",\n  \"Jemen\"\n]","CONTENT_NEWSROOM":"vg","CONTENT_TITLE":"USA: Skj\u00f8t ned missiler fra Houthiene","TEXT":"USA: Skj\u00f8t ned missiler fra Houthiene\n\nUSA har if\u00f8lge en sentralkommandoen skutt ned to anti-skips missiler fra Houthiene. \n\n\nDet skriver sentralkommandoen p\u00e5 X. De skriver at missilene stod klar til utskyting mot R\u00f8dehavet. \n\n\u2013 Amerikanske styrker identifiserte missilene i Houthi-kontrollerte omr\u00e5der i Jemen og besluttet at de utgjorde en umiddelbar trussel mot sivile skip og amerikanske marinefart\u00f8y i omr\u00e5det. \n\nMissilene ble \u00f8delagt i selvforsvar, heter det i meldigen. \n\nDet var 12. januar at USA, Storbritannia og flere allierte f\u00f8rste gang gjennomf\u00f8rte angrep mot Houthi-m\u00e5l inne i Jemen. \n\nAngrepene kom etter at houthiene hadde angrepet flere skip de hevdet var knyttet til Israel. \n\nSiden den gang har USA gjennomf\u00f8rt flere angrep mot houthiene. Talsperson for houthi-militsen, Yahya Saree skrev p\u00e5 X s\u00e5 sent som i g\u00e5r at de vil gjengjelde angrep. \n\nStorbritannias utenriksminister David Cameron sier landet vil fortsette  hemme angrepsevnen til houthiene."}
{"PUBLISHED_DATE":"2024-01-28","CONTENT_ID":"Kn0wz5","CONTENT_TAGS":"[\n  \"Breaking\",\n  \"Israel\",\n  \"Gaza\"\n]","CONTENT_NEWSROOM":"vg","CONTENT_TITLE":"Ogs\u00e5 Frankrike innstiller st\u00f8tte til UNRWA","TEXT":"Ogs\u00e5 Frankrike innstiller st\u00f8tte til UNRWA\n\nI likhet med USA og en rekke andre vestlige land stanser Frankrike inntil videre sin st\u00f8tte til FNs hjelpeorganisasjon for palestinske flyktninger (UNRWA).\n\n\nDet opplyste franske myndigheter s\u00f8ndag. En rekke land har stanset sin st\u00f8tte p\u00e5 grunn av mistanker om at tolv UNRWA-ansatte kan ha medvirket til angrepet p\u00e5 Israel 7. oktober i fjor.\n\nAnklagene granskes, og FN har allerede sagt opp de fleste av de mistenkte.\n\nTil sammen har UNRWA over 30.000 ansatte. I Gaza spiller UNRWA en avgj\u00f8rende rolle arbeidet med \u00e5 hjelpe hundretusener av krigsrammede palestinere.\n\nUSA, Storbritannia, Tyskland, Finland og flere andre vestlige land har inntil videre stanset sin st\u00f8tte til FNs hjelpeorganisasjon for palestinske flyktninger (UNRWA). \u00c5rsaken er mistanke om at tolv UNRWA-ansatte var v\u00e6rt involvert i angrepet p\u00e5 Israel 7. oktober i fjor."}
{"PUBLISHED_DATE":"2024-01-30","CONTENT_ID":"rlopll","CONTENT_TAGS":"[\n  \"Gaza\",\n  \"Israel\/Palestina\"\n]","CONTENT_NEWSROOM":"vg","CONTENT_TITLE":"R\u00f8de Halvm\u00e5ne: Israelske styrker stormet sykehus i Gaza","TEXT":"R\u00f8de Halvm\u00e5ne: Israelske styrker stormet sykehus i Gaza\n\nP\u00e5g\u00e5ende kamper i Khan Younis tirsdag. \n\nOrganisasjonen sier bev\u00e6pnede styrker ber dem evakuere sykehuset. Israel avviser at de st\u00e5r bak angrepet.\n\n\nHjelpeorganisasjonen R\u00f8de halvm\u00e5ne melder p\u00e5 X at israelske styrker har stormet sykehuset Al-Amal i Khan Younis i Gaza. \n\nDet israelske milit\u00e6ret nekter for at de st\u00e5r bak angrepet, sier en talsperson til nyhetsbyr\u00e5et Reuters.\n\n\u2013 Det er ingen storming av sykehuset, stasjonering eller noen ordre om at de m\u00e5 forlate sykehuset, sier talspersonen til Reuters.\n\nIf\u00f8lge organisasjonen har bev\u00e6pnede styrker beordret folk p\u00e5 sykehuset om \u00e5 evakuere. Al Jazeera skriver at israelske styrker har stasjonert seg inne p\u00e5 sykehuset. \n\nR\u00f8de halvm\u00e5ne skriver i en oppdatering at de er dypt bekymret for sine ansatte, og pasienter som er inne p\u00e5 sykehuset. \n\nKamper rundt sykehusene\n\n\nTidligere meldte R\u00f8de halvm\u00e5ne at det p\u00e5gikk angrep i n\u00e6rheten av sykehuset. Organisasjonen har hovedkontor ved Al-Amal-sykehuset. \n\n\u2013 En kvinne er drept og ni andre skadet, skriver R\u00f8de halvm\u00e5ne p\u00e5 X.\n\nDet har v\u00e6rt flere kamper i n\u00e6rheten av sykehusene i Khan Younis. Sykehusene Al-Amal og Nasser har v\u00e6rt beleiret i over en uke, skriver Al Jazeera.\n\nFrykter sykehuskollaps\n\n\nTidlig tirsdag morgen ble et sykehus p\u00e5 Vestbredden stormet av israelske soldater.\n\nSykehusene p\u00e5 Gazastripen er under sterkt press, med mange pasienter og mangel p\u00e5 medisinsk utstyr. Verdens helseorganisasjon WHO frykter full kollaps.\n\nDen norske legen Erik Fosse er fortsatt i Gaza. De skulle egentlig reise hjem til Norge onsdag, men m\u00e5 bli igjen p\u00e5 ubestemt tid. \n\n\u2013 Der har v\u00e6rt veldig spent de siste dagene, med bombing og tanks rundt sykehuset, skriver Fosse i en melding til VG tirsdag ettermiddagen.\n\nAl-Amal ligger et stykke vest for sykehuset som Fosse jobber p\u00e5. De jobber p\u00e5 spreng for \u00e5 ta vare p\u00e5 alle skadede. \n\nSYKEHUS: Lege Erik Fosse er p\u00e5 Gaza sammen tre kolleger fra NORWAC.\n\n\u2013 Vi er sv\u00e6rt bekymret over de meldingene som n\u00e5 kommer fra v\u00e5re kolleger i Palestinas R\u00f8de Halvm\u00e5ne om at de er beordret til \u00e5 forlate Al-Amal-sykehuset i Khan Younis, s\u00f8r p\u00e5 Gazastripen, sier Anne Bergh, generalsekret\u00e6r i R\u00f8de Kors i en pressemelding.\n\nI l\u00f8pet av de siste ukene har R\u00f8de Kors i Norge, i samarbeid med Den internasjonale R\u00f8de Kors-bevegelsen, trappet opp n\u00f8dhjelpsinnsatsen p\u00e5 Gaza."}
{"PUBLISHED_DATE":"2024-01-30","CONTENT_ID":"veM0Oj","CONTENT_TAGS":"[\n  \"Israel\/Palestina\",\n  \"Leger Uten Grenser\",\n  \"Morten Rostrup\",\n  \"Vestbredden\"\n]","CONTENT_NEWSROOM":"vg","CONTENT_TITLE":"Leger Uten Grenser om Israels \u00abundercover\u00bb-operasjon: \u2013 Dypt sjokkert","TEXT":"Leger Uten Grenser om Israels \u00abundercover\u00bb-operasjon: \u2013 Dypt sjokkert\n\nDen oppsiktsvekkende videoen ryster Morten Rostrup i Leger Uten Grenser. Sigbj\u00f8rn Halsne ved Forsvarets h\u00f8gskole tror vi kommer til \u00e5 se flere slike operasjoner. \n\n\n\u2013 Jeg er rystet over at det foreg\u00e5r slike handlinger, sier Lege og feltarbeider i Leger Uten Grenser, Morten Rostrup, til VG.\n\nOverv\u00e5kningsvideoen fra Ibn Sina-sykehuset i Jenin p\u00e5 Vestbredden har f\u00e5tt massiv oppmerksomhet det siste d\u00f8gnet. \n\nVideoen viser det som skal v\u00e6re bev\u00e6pnede, israelske soldater, ta seg inn p\u00e5 sykehuset, utkledd som leger.\n\nTre palestinere ble drept i aksjonen. \u00c9n av dem var medlem av Hamas, mens de to andre var br\u00f8dre fra Islamsk jihad. \n\n\u2013 Vi er dypt sjokkert over at det g\u00e5r an at soldater g\u00e5r inn p\u00e5 et sykehus og henretter pasienter. Det er et brudd p\u00e5 folkeretten, slik jeg ser det. Sykehus skal v\u00e6re beskyttet, sier Rostrup. \n\nMorten Rostrup i Leger Uten Grenser\n\nDet israelske milit\u00e6ret (IDF) hevder at mennene brukte Ibn Sina-sykehuset som skjulested, og at en av mennene planla et terrorangrep mot Israel. \n\nIf\u00f8lge sykehuset fikk den ene mannen behandling for en skade som gjorde at han var lam i beina.\n\n\u2013 Dette er ikke-stridende soldater. Det er folkeretten veldig klar p\u00e5 \u2013 at n\u00e5r folk har lagt ned sine v\u00e5pen og er pasienter, har de rett p\u00e5 helsehjelp, sier Rostrup og legger til, \n\n\u2013 Det er ikke akseptabelt. Uansett om du er israelsk soldat, fra Hamas eller terrorist. Det spiller ingen rolle, de har rett p\u00e5 helsehjelp. Det er et veldig viktig prinsipp i alle kriger.\n\nJurist: Kan v\u00e6re krigsforbrytelse\n\n\nJurist og menneskerettighetsekspert i Redd Barna Mads Harlem, sa til VG tidligere tirsdag at videoen kan vise krigsforbrytelser. Han trakk frem Straffelovens paragraf 106, som er basert p\u00e5 folkeretten. \n\nDen er tydelig p\u00e5 at loven omfatter b\u00e5de borgere og v\u00e6pnede styrker. \n\n\u2013 Det \u00e5 forkle seg som helsepersonell eller pasienter, som er grupper som har krav p\u00e5 beskyttelse, er strengt forbudt etter folkeretten. Det vil v\u00e6re en krigsforbrytelse, som m\u00e5 unders\u00f8kes n\u00e6rmere, sa Harlem til VG. \n\nStraffeloven \u00a7106 g\n\nFor krigsforbrytelse straffes den som i forbindelse med en v\u00e6pnet konflikt ved \u00e5 forlede noen til \u00e5 tro at de har rett til beskyttelse eller plikt til \u00e5 gi beskyttelse i henhold til folkeretten og med den hensikt \u00e5 svikte denne tilliten, dreper eller s\u00e5rer noen som tilh\u00f8rer motpartens borgere eller v\u00e6pnede styrker.\n\nKilde: Lovdata.no\n\nRostrup frykter at angrepet skaper redsel blant andre pasienter p\u00e5 sykehuset og at sivile kvier seg for \u00e5 opps\u00f8ke medisinsk behandling. \n\n\u2013 At man i tillegg utgir seg for \u00e5 v\u00e6re leger og kler seg ut som det, er med p\u00e5 \u00e5 undergrave tilliten til helsepersonell.\u00a0N\u00e5r man er pasient p\u00e5 et sykehus og legen kommer for visitt, kan man bli\u00a0usikker p\u00e5 om det er en soldat som skal drepe deg eller en lege som skal helbrede deg.\n\nEt kulehull i puten dekket i blod, i en sykehus-seng p\u00e5 Ibn Sina-sykehuset i Jenin p\u00e5 Vestbredden. \n\n\u2013 Det kan faktisk hindre helsehjelp ved \u00e5 skape frykt. Det er ogs\u00e5 fullstendig uakseptabelt.\n\n\u2013 Sjelden jeg ser\n\n\nHovedl\u00e6rer ved Forsvarets h\u00f8gskole Sigbj\u00f8rn Halsne, sier til VG at slike \u00abundercover\u00bb-operasjoner ikke er uvanlig. Det er likevel \u00e9n faktor som gj\u00f8r at denne skiller seg ut: \n\n\u2013 Det at det skjer p\u00e5 et sykehus og s\u00e5pass \u00e5pent, er sjelden jeg ser. \n\nHovedl\u00e6rer ved Forsvarets h\u00f8gskole Sigbj\u00f8rn Halsne\n\nSikkerhetsminister Itamar Ben-Gvir skrev p\u00e5 X tirsdag at aksjonen var et samarbeid mellom det israelske milit\u00e6ret og Shin Bet. \n\nShin Bet har ansvar for Israes milit\u00e6re etterretning innenriks. De har alle kapabiliteter innen etterretningstjenester, forklarer Halsne. \n\n\u2013 Dette er et veldig m\u00e5lrettet angrep av spesialstyrker. Det er ikke uh\u00f8rt i seg selv, israelske styrker har gjennomf\u00f8rt slike operasjoner f\u00f8r mot terror- og oppr\u00f8rsbevegelser. Men det er det at det skjer p\u00e5 et sykehus, som gj\u00f8r det langt mer uvanlig.\n\nHalsne sier han ikke er overrasket over det han ser i videoen. \n\n\u2013 Jeg tror vi kommer til \u00e5 se mer av dette. Israel har tidligere sagt at de kommer til \u00e5 g\u00e5 etter dem de mener var involvert i angrepet 7. oktober, uansett hvor de befinner seg. S\u00e5 det ville ikke overrasket med om vi ser flere av denne typen operasjoner. \n\n\u2013 Skal ikke bli slagmarker\n\n\nRostrup i Leger Uten Grenser reagerer p\u00e5 at operasjonen skjer kort tid etter at Den internasjonale domstolen besluttet \u00e5 behandle saken hvor Israel er anklaget for folkemord. \n\nDomstolen p\u00e5la Israel en rekke hastetiltak som skulle beskytte sivilbefolkningen, inntil en dom foreligger. \n\nEn stol dekket i blodflekker og blodsprut p\u00e5 veggene etter angrepet i Ibn Sina-sykehuset i Jenin.\n\n\u2013 Det er en knapp uke etter at vi fikk kjennelsen av Den internasjonale domstolen hvor Israel ble p\u00e5lagt at krigf\u00f8ringen deres f\u00f8lger reglene vi har, og likevel skjer dette.\u00a0Det er veldig foruroligende.\n\n\u2013 Sykehusene skal ikke bli slagmarker. Men vi har sett i denne krigen at det er det sykehusene har blitt. Det er helt, helt uakseptabelt."}
{"PUBLISHED_DATE":"2024-02-04","CONTENT_ID":"WRwL92","CONTENT_TAGS":"[\n  \"Israel\/Palestina\",\n  \"Gaza\",\n  \"Israel\",\n  \"IDF\"\n]","CONTENT_NEWSROOM":"vg","CONTENT_TITLE":"Dagbok fra et omringet sykehus: Hvem kan reddes? Hvem m\u00e5 d\u00f8?","TEXT":"Dagbok fra et omringet sykehus: Hvem kan reddes? Hvem m\u00e5 d\u00f8?\n\nF\u00f8r krigen drev Ahmed en skj\u00f8nnhetsklinikk. N\u00e5 kjemper han for liv i et sykehus fylt av skadede og d\u00f8de, mens familien hans er fanget med ham. Her deler han sin videodagbok med VG.\n\n\nDet har brutt ut kaos p\u00e5 operasjonssalen p\u00e5 det omringede Nasser-sykehuset. \n\nKlokken er tre p\u00e5 ettermiddagen, torsdag 25. januar. \n\nIsraelske styrker har nettopp utf\u00f8rt ett av mange kraftige angrep i Khan Younis i s\u00f8r, Gazas nest st\u00f8rste by, og inne i sykehuset er folk livredde. \n\nN\u00e5 renner det inn med skadede og d\u00f8de. \n\nRop og skrik fyller rommet, mens legene hjelper skadede i blods\u00f8l p\u00e5 sykehusgulvet. \n\nRundt dem, side om side med de skadede, ligger d\u00f8de kropper, flere av dem barn. \n\nSkudd mot sykehuset har etterlatt et kulehull i vinduet p\u00e5 intensivavdelingen i \u00f8verste etasje. En bevisstl\u00f8s pasient f\u00e5r behandling p\u00e5 operasjonsbordet. \n\nUtenfor h\u00f8res skudd fra automatgev\u00e6r. Bygninger bombes bare noen steinkast unna.\n\nLege Ahmed Moghrabi (46) dokumenterer det hele med videokameraet p\u00e5 telefonen. Noen av klippene kan du se i denne artikkelen.\n\nM\u00d8RKLAGT: Helsepersonell utf\u00f8rer operasjon uten str\u00f8m p\u00e5 Nasser-sykehuset. En av dem lyser p\u00e5 pasienten med lommelykten p\u00e5 mobilen. \n\n\u2013 Jeg har ikke sovet i natt. I hele natt har de bombet, vindusglasset knuste av trykkb\u00f8lgene. De er veldig n\u00e6re n\u00e5, sier han over telefon.\n\nN\u00e5r VG ringer befinner han seg inne p\u00e5 Nasser-sykehuset, men har en sjelden pause fra operasjonsbordet. \n\n\u2013 I dag har vi f\u00e5tt inn mange pasienter med skuddskader. Folk drar ut for \u00e5 lete etter mat i stengte butikker, men det er snikskyttere overalt. De pr\u00f8ver bare \u00e5 finne mat, men blir skutt, forteller han. \n\nFIKK EVAKUERINGSORDRE: 26. januar legger Ahmed ut en video hvor han forteller at de har f\u00e5tt inn hundrevis av skadede og dusinvis d\u00f8de, fordelt p\u00e5 bare tolv kirurger. IDF har bedt dem forlate sykehuset, men det er umulig \u00e5 flykte. \n\nForrige uke ble Nasser-sykehuset omringet av israelske styrker. Livredde pasienter og ansatte er fanget p\u00e5 sykehuset, mens harde kamper p\u00e5g\u00e5r rett utenfor d\u00f8ren. \n\nSykehusene i Gaza har blitt slagmarker. Det er umulig \u00e5 evakuere. \n\n\u2013 Det er forferdelig. De bomber overalt, sier Ahmed. \n\nNasser er det st\u00f8rste sykehuset s\u00f8r i Gaza som fortsatt er delvis i drift. Men n\u00e5 skranter det med helsepersonell p\u00e5 sykehuset. Mange har evakuert seg selv, andre er drept. \n\nP\u00e5 operasjonsrommet er det langt fra nok senger og sykehuset mangler mat, vann og medisiner. \n\n\u2013 Det er alltid kaos. Vanligvis er det ti til tyve pasienter p\u00e5 akuttmottaket. N\u00e5 er det hundrevis. Kan du se for deg det? sp\u00f8r Ahmed. \n\n\u2013 Det er kvinner, barn og mange av dem er allerede d\u00f8de. Og pasientene er selvf\u00f8lgelig redde, jeg er redd selv. \n\nMed begrenset kapasitet, melder dilemmaene seg. Hvem kan reddes og hvem m\u00e5 etterlates for \u00e5 d\u00f8?\n\n\u2013 Det er vanskelige prioriteringer, sier Ahmed. \n\nPAUSE: Helsepersonell sitter lent til veggen p\u00e5 sykehusgulvet p\u00e5 Nasser. Ahmed Moghrabi andre fra h\u00f8yre. \n\nOver 75.600 mennesker f\u00f8lger med p\u00e5 Ahmeds hverdag p\u00e5 Instagram. \n\nVideoene han legger ut kaster dem inn i den brutale virkeligheten som utspiller seg i Gaza. \n\nEn av videoene fikk han tilsendt av en venn og legekollega. Vennens 16 \u00e5r gamle datter ligger p\u00e5 kj\u00f8kkenbordet i en leilighet sentralt i Gaza. Hun er alvorlig skadet etter \u00e5 ha blitt truffet i et angrep. \n\nMen det er livsfarlig \u00e5 ta seg til sykehuset \u2013 israelske soldater er overalt.\n\nI 15 dager har familien v\u00e6rt fanget i eget hjem. I en desperat kamp mot klokken, m\u00e5 faren ta et umulig valg. \n\nHan m\u00e5 amputere benet til sin 16 \u00e5r gamle datter p\u00e5 kj\u00f8kkenbordet i familiens leilighet. De har ikke tilgang p\u00e5 bed\u00f8velse. \n\nFaren snakker til kamera, mens han vasker det \u00e5pne s\u00e5ret hvor datterens fot stopper, rett under kneet. \n\nUtenfor h\u00f8res skudd, bombing, og harde kamper. \n\nKlippet viser at faren bryter sammen. \n\n\u2013 Gud, dette er for mye for oss. N\u00e5 er det nok, sier han.\n\nOnsdag 1. februar, denne uken: Ahmed legger ut en ny video p\u00e5 Instagram. Han har en stor operasjon foran seg. \n\nEn ung mann sitter p\u00e5 operasjonsbenken. Partiet mellom nesen og munnen hans er borte, revet av. \n\nFor fem dager siden ble mannen arrestert av israelerne, forteller Ahmed. Etter at de l\u00f8slot ham, skal han ha blitt truffet av et fragment fra en granat. Pasienten har ikke spist p\u00e5 fem dager og kan knapt snakke. \n\nAhmed forteller at de fleste pasientene han m\u00f8ter har eksplosjonsskader. Dype branns\u00e5r og l\u00f8se kroppsdeler. Skadene han ser p\u00e5 jobb er brutale. \n\nSlike syn som fester seg p\u00e5 netthinnen.\n\n\u2013 Det p\u00e5virker meg virkelig. Og teamet mitt ogs\u00e5. I tillegg er vi bekymret for v\u00e5re egne familier, sier Ahmed. \n\nEn kveld ligger en hardt skadet to\u00e5ring p\u00e5 operasjonsbordet. Gutten var hjemme da huset hans ble bombet av israelske styrker. N\u00e5 ligger livet hans i Ahmeds hender. \n\nOperasjonen g\u00e5r bra. Ahmed ber en sykepleier hente guttens familie for \u00e5 gi dem den gode nyheten. Men beskjeden fra sykepleieren er nedsl\u00e5ende. \n\nTo\u00e5ringen var den eneste i familien som overlevde angrepet. \n\n\u2013 Ingen bror, ingenting. Jeg f\u00e5r h\u00f8re mange slike historier. \n\nOMFATTENDE OPERASJON: Ahmed (i midten) og to kolleger opererer den unge mannen som fikk ansiktet revet av i angrep. \n\nAhmed er egentlig plastikkirurg. F\u00f8r krigen eide han sin egen private skj\u00f8nnhetsklinikk, forteller han. Sammen med familien levde han et vanlig liv i midten av Gaza. \n\n\u2013 Jeg hadde min egen bil, jeg hadde hus. Jeg pleide \u00e5 ta med barna mine p\u00e5 restaurant, eller for \u00e5 se stranden. Jeg hadde et veldig godt liv. N\u00e5 har jeg ingenting. \n\nVANLIG LIV: Ahmed Moghrabi p\u00e5 hans egne private skj\u00f8nnhetsklinikk i september 2023. \n\nSammen med kona har han syv barn. Den eldste p\u00e5 20 \u00e5r kom seg til Frankrike hvor hennes forlovede bor. \n\nResten av familien bor p\u00e5 Nasser-sykehuset. Familiens yngste er tre \u00e5r gammel. \n\n\u2013 De sp\u00f8r meg hele tiden om n\u00e5r vi f\u00e5r dra hjem igjen. \n\nDe m\u00e5tte flykte da angrepene intensiverte seg sentralt i Gaza. Hjemmet deres er borte, bombet i stykker. \n\n\u2013 Barna mine sover p\u00e5 gulvet. Jeg finner ikke mat eller rent vann. Vi har levd dette livet i fire m\u00e5neder. Det er ikke et liv. \n\nAhmed er en av f\u00e5 som har valgt \u00e5 bli igjen p\u00e5 sykehuset for \u00e5 jobbe. Noe annet orket han ikke \u00e5 ha p\u00e5 samvittigheten, forteller han. \n\nMen planen var \u00e5 f\u00e5 resten av familien til Rafah. \n\n\u2013 Jeg dro til Rafah selv for \u00e5 finne et telt til familien. Men det var ikke plass og folk bor i helt katastrofale omgivelser i disse teltene. Etter at jeg kom tilbake hit, ble sykehuset omringet av israelske styrker. \n\n\u2013 N\u00e5 er jeg fanget her. \n\nUTEN STR\u00d8M: Ahmed lener seg over operasjonsbordet i en m\u00f8rklagt operasjonssal. P\u00e5 bordet ligger en pasient med store skader p\u00e5 beina. \n\nVG har spurt det israelske milit\u00e6ret (IDF) om historien om snikskytterne i Khan Younis, og om mannen som forteller at han ble arrestert og deretter skutt mot av en israelsk stridsvogn. \n\nDe kommenterer ikke historiene spesifikt, men skriver at de gj\u00f8r alle mulige tiltak for \u00e5 redusere skade p\u00e5 sivile.\n\n\u2013 IDF har aldri, og vil aldri, bevisst sikte mot sivile, skriver de i en melding til VG. \n\nVG har ogs\u00e5 spurt IDF om hvordan de forsvarer sykehusangrepene, og hvorfor sivile i Gaza fortsatt blir drept \u2013 etter at Den internasjonale FN-domstolen besluttet \u00e5 behandle folkemord-anklagene mot Israel. \n\nIDF skriver at de mener det befinner seg terrorister p\u00e5 Nasser-sykehuset, og at operasjonen rundt Nasser-sykehuset vil p\u00e5g\u00e5 i flere dager. \n\n\u2013 Det er forbudt \u00e5 misbruke sykehus til milit\u00e6re form\u00e5l, og gj\u00f8re pasienter til menneskelige skjold. Hvis ikke dette stoppes, kan dette gj\u00f8re at sykehusene mister beskyttelse mot angrep, skriver IDF til VG.\n\nIsrael har lenge hevdet at Hamas har baser p\u00e5 sykehusene i Gaza, noe Hamas avviser. \n\nIKKE NOK SENGER: En skadet pasient f\u00e5r behandling p\u00e5 Nasser-sykehuset 22. januar. \n\nMinst 27.000 palestinere er drept i israelske angrep, if\u00f8lge helsemyndighetene i Gaza. Over 66.000 skal v\u00e6re skadet. \n\nDen humanit\u00e6re katastrofen forverres time for time. \n\n\u2013 Ingen vet om oss, ingen sp\u00f8r om oss. Vi blir kontrollert. Vi lever i et stort fengsel. Vi har ingen steder \u00e5 r\u00f8mme. Vi er fanget p\u00e5 dette sykehuset, sier Ahmed. \n\n\u2013 Jeg vil at folk skal vite at vi er vanlige mennesker, som dere. Vi f\u00f8ler som dere, vi elsker som dere, vi har de samme dr\u00f8mmene som dere. \n\n\u2013 Vi vil bare leve i fred. \n\nEN UKE F\u00d8R KRIGEN: 30. september la Ahmed ut dette bildet p\u00e5 Instagram, uvitende om hva som ventet ham og resten av befolkningen i Gaza."}
{"PUBLISHED_DATE":"2024-02-07","CONTENT_ID":"zEaPyb","CONTENT_TAGS":"[\n  \"Israel\/Palestina\",\n  \"Benjamin Netanyahu\",\n  \"Gaza\",\n  \"Hamas\"\n]","CONTENT_NEWSROOM":"vg","CONTENT_TITLE":"Netanyahu beordrer IDF inn i Rafah \u2013 ekspert tror det kan bli katastrofalt","TEXT":"Netanyahu beordrer IDF inn i Rafah \u2013 ekspert tror det kan bli katastrofalt\n\nS\u00d8R: Den s\u00f8rlige delen av Gaza har v\u00e6rt tryggere enn i nord. N\u00e5 vil Israel gjennomf\u00f8re en operasjon i s\u00f8r. \n\n\u2013 N\u00e5 er det ingen andre steder \u00e5 dra, sier tidligere Israel-ambassad\u00f8r K\u00e5re Reidar Aas om situasjonen for sivilbefolkningen s\u00f8r p\u00e5 Gazastripen.\n\n\nIf\u00f8lge israelske medier sier statsminister Benjamin Netanyahu onsdag kveld at Det israelske milit\u00e6ret (IDF) er blitt beordret til \u00e5 begynne den varslede offensiven i Rafah. \n\nByen ligger i S\u00f8r-Gaza og over \u00e9n million fordrevne palestinere har s\u00f8kt tilflukt der fra de israelske angrepene. Rundt halvparten av flyktningene er barn.\n\n\u2013 Det er kun total seier som vil sikre oss \u00e5 gjenopprette sikkerheten, b\u00e5de i nord og i s\u00f8r, sier Netanyahu om situasjonen i Gaza.\n\nHan ansl\u00e5r at seieren er innenfor rekkevidde i l\u00f8pet av noen m\u00e5neder.\n\n\u2013 Det finnes ingen alternativ l\u00f8sning enn Hamas sin kollaps. Det m\u00e5 gjennomf\u00f8res og er oppn\u00e5elig, sier Netanyahu.\n\nBOMBET: En skadet mann med bandasje p\u00e5 hodet ser utover skadene etter et israelsk angrep i Rafah onsdag.\n\nHamas-topp Sami Abu Zuhri sier til Reuters at Netanyahus avvisning til v\u00e5penhvile viser at statsministeren kun har til hensikt \u00e5 fortsette konflikten i Midt\u00f8sten. \n\nZuhri oppfordrer alle palestinske motstandsgrupper til \u00e5 fortsette med konfrontasjonene.\n\nIngen steder \u00e5 dra \n\n\nDiplomat K\u00e5re Reidar Aas var Norges ambassad\u00f8r til Israel. Han sier til VG at en eventuell operasjon i Rafah vil v\u00e6re katastrofalt. \n\n\u2013 Da vil man p\u00e5 nytt se at det blir sv\u00e6re sivile lidelser. En million palestinere er jo i S\u00f8r-Gaza. Det gjenst\u00e5 \u00e5 se om Netanyahu kommer til \u00e5 videref\u00f8re dette. Jeg vil anta at det blir lagt et betydelig press p\u00e5 Israel og Netanyahu for \u00e5 forhindre dette, sier han.\n\n\u2013 N\u00e5 er det ingen andre steder \u00e5 dra. Skjer dette, vil den sivile befolkningen lide nok en gang. \n\nFRYKTER: Norges tidligere Israel-diplomat er redd for de store konsekvensene en ny offensiv kan f\u00f8re til. \n\nGrensen mot Egypt er stengt, dermed har ikke palestinerne mulighet til \u00e5 flykte lenger s\u00f8r. Nordover i Gaza er det daglige angrep fra Israel.\n\n\u2013 En slik operasjon kan ikke gjennomf\u00f8re uten store konsekvenser. Jeg vil tro at det blir ramaskrik internasjonalt hvis dette faktisk skjer. Netanyahu har sagt at han skal eliminere Hamas, men forel\u00f8pig har han ikke lykkes med det. Hamas sitt lederskap skal fremdeles angivelig v\u00e6re i live.\n\nSKADET: En skadet palestinsk gutt st\u00e5r i n\u00e6rheten av flere drepte etter et israelsk rakettangrep i Rafah onsdag.\n\nFNs generalsekret\u00e6r Ant\u00f3nio Guterres sa tidligere onsdag at han er sv\u00e6rt urolig over den varslede offensiven i Rafah.\n\n\u2013 En slik handling vil eksponentielt \u00f8ke det som allerede er et humanit\u00e6rt mareritt med uante regionale konsekvenser, sa Guterres og oppfordret til v\u00e5penhvile mellom partene.\n\n\u2013 Forventet\n\n\nJurist og ekspert i folkerett, Cecilie Hellestveit, er ikke overrasket over at Netanyahu har beordret IDF inn i Rafah.\n\n\u2013 Dette er en helt naturlig avslutning p\u00e5 den israelske bakkeoffensiven p\u00e5 Gaza hvor de vil reokkupere hele Gaza, ta effektiv milit\u00e6r kontroll over omr\u00e5det og s\u00f8rge for at Hamas ikke lenger er styringsdyktig, sier hun til VG.\n\nI tillegg \u00f8nsker israelerne \u00e5 f\u00e5 tilbake gislene Hamas tok den 7. oktober.\n\nRAKETTANGREP: Palestinere unders\u00f8ker et bilvrak etter et israelsk rakettangrep i Rafah onsdag.\n\n\u2013 Dette har v\u00e6rt forventet hele veien. Israel tok f\u00f8rst nordlige Gaza, s\u00e5 midtre deler og n\u00e5 s\u00f8r. Dette er tredje fase i bakkeoperasjonen, sier Hellestveit som mener at ogs\u00e5 Den internasjonale domstolen i Haag (ICJ) har tatt h\u00f8yde for dette.\n\n\u2013 Men de har sagt at det i bakkeoperasjonen ikke m\u00e5 forekomme handlinger som kan v\u00e6re brudd p\u00e5 folkemordkonvensjonen. Det store diskusjonstemaet n\u00e5 er hva som vil skje etter at Rafah er gjenerobret, sier Hellestveit som mener det kan v\u00e6re fordel at USAs utenriksminister Anthony Blinken befinner seg i Israel.\n\n\u2013 N\u00e5 handler det om \u00e5 lande dagen derp\u00e5 og hva som skal skje da. Amerikanerne har tunge og sterke interesser i hvordan den skal se ut, avslutter hun.\n\nAvviser avtale\n\n\nNetanyahu repeterer onsdag kveld budskapet han tidligere har sagt om at milit\u00e6rt press er det eneste som kan sikre l\u00f8slatelse av israelske gisler p\u00e5 Gazastripen.\n\nHamas har lagt frem et forslag om v\u00e5penhvile og fangeutveksling. En Hamas-delegasjon vil torsdag reise til Egypt for \u00e5 fortsette forhandlinger, skriver Reuters.\n\n\u2013 Vi mener konflikten burde l\u00f8ses gjennom megling. De siste uttalelsene fra Hamas viser at de ikke er der enn\u00e5, sier Netanyahu onsdag kveld.\n\nUttalelsene kommer etter at statsministeren tidligere p\u00e5 dagen har m\u00f8tt USAs utenriksminister Antony Blinken, som er i Israel med h\u00e5p om \u00e5 sikre en avtale mellom de to krigspartene."}
{"PUBLISHED_DATE":"2024-02-14","CONTENT_ID":"kElllX","CONTENT_TAGS":"[\n  \"Raymond Johansen\",\n  \"Peggy Hessen F\u00f8lsvik\",\n  \"Astrid Hoem\",\n  \"LO\",\n  \"Norsk Folkehjelp\",\n  \"Israel\/Palestina\",\n  \"Gaza\"\n]","CONTENT_NEWSROOM":"vg","CONTENT_TITLE":"LO, AUF og Norsk Folkehjelp med felles Gaza-krav: \u2013 Kan gj\u00f8re mer","TEXT":"LO, AUF og Norsk Folkehjelp med felles Gaza-krav: \u2013 Kan gj\u00f8re mer\n\nHASTER: AUF-leder Astrid Hoem, LO-leder Peggy Hessen F\u00f8lsvik og Raymond Johansen i Norsk Folkehjelp mener det haster \u00e5 f\u00e5 p\u00e5 plass tiltakene de er enige om. \n\nLO, AUF og Norsk Folkehjelp ber regjeringen blant annet innf\u00f8re forbud mot handel med varer fra okkupert palestinsk land. \u2013 Kan vurdere det, svarer utenriksminister Barth Eide (Ap). \n\n\nDe tre stiller seg bak en liste med totalt fem krav til tiltak de mener regjeringen b\u00f8r gj\u00f8re for Gaza. \n\n\u2013 Norge har g\u00e5tt foran p\u00e5 mange m\u00e5ter. Men n\u00e5 m\u00e5 man stille seg sp\u00f8rsm\u00e5let om vi ogs\u00e5 kan gj\u00f8re mer, sier tidligere Oslo-byr\u00e5dsleder Raymond Johansen, som siden januar har v\u00e6rt generalsekret\u00e6r i Norsk Folkehjelp. \n\nLO-leder Hessen F\u00f8lsvik sier situasjonen b\u00e5de p\u00e5 Vestbredden og i Gaza er helt forferdelig. \n\n\u2013 Vi ser angrep p\u00e5 sykehus, p\u00e5 hjelpearbeidere, p\u00e5 sivile, p\u00e5 flyktningleiren og p\u00e5 journalister. Vi h\u00f8rer den ene historien som er mer grusom enn den andre. Jeg er glad for at folk engasjerer seg, og det mener jeg det er viktig at vi ogs\u00e5 gj\u00f8r.\n\n\u00a044 personer ble meldt drept i et luftangrep mot Rafah p\u00e5 l\u00f8rdag. Her er en skadet palestiner p\u00e5 sykehus.\n\nAstrid Hoem sier de unge AUF samarbeider med i Palestina har det verre og verre. \n\n\u2013 Situasjonen er ulevelig p\u00e5 Gaza. Man ser alt h\u00e5p om en fredelig l\u00f8sning fra en hel ung generasjon forvitre. Da m\u00e5 politikken ta st\u00f8rre grep for b\u00e5de \u00e5 f\u00e5 plass v\u00e5penhvile, men ogs\u00e5 en fredelig l\u00f8sning. Det haster.\n\nFem krav\n\n\nEt av de fem kravene F\u00f8lsvik, Hoem og Johansen har samlet seg om, er at oljefondet b\u00f8r trekkes ut av selskaper knyttet til okkupasjon og andre folkerettsbrudd. \n\nSe alle de fem kravene ved \u00e5 trykke p\u00e5 boksen under.\n\nHer er de fem kravene\n\n1) Et lovfestet forbud mot handel med varer og tjenester produsert p\u00e5 ulovlig okkupert jord, eller fra selskaper som medvirker til brudd p\u00e5 folkeretten og menneskerettigheter i ulovlig okkuperte omr\u00e5der. I dag merkes denne typen varer, men det er ikke forbudt \u00e5 handle med dem. \n\n2) At etikkr\u00e5det trekker oljefondet ut av selskaper knyttet til folkerettsstridig okkupasjon og andre folkerettsbrudd, og selskaper som er under etterforskning for folkerettsbrudd, forbrytelser mot menneskeheten og\/eller folkemord. Dette mener de det allerede finnes grunnlag for i de etiske retningslinjene til oljefondet \u2013 men subsidi\u00e6rt ber de regjeringen presisere retningslinjene, for \u00e5 sikre at fondet trekker seg ut av slike selskaper. \n\n3. At regjeringen sikrer et fortsatt strengt kontrollregime med salg av v\u00e5pen og forsvarsmateriell\u00a0og at aktsomhetskravene til FN, OECD, \u00c5penhetsloven og Statens Eierskapsmelding legges til grunn for salg av v\u00e5pen og forsvarsmateriell fra norske selskaper ute og hjemme.\n\n4. En Gaza-pakke for \u00e5 bist\u00e5 i det enorme behovet for hjelp b\u00e5de under krigen og i gjenoppbyggingen etterp\u00e5.\n\n5. At det settes opp en rundebordskonferanse i Oslo med representanter for israelsk og palestinsk sivilsamfunn, som kan gi synspunkter for hva l\u00f8sningene fremover b\u00f8r v\u00e6re. \n\nOljefondet\u00a0er i dag investert i\u00a0flere selskaper som st\u00e5r p\u00e5 FNs liste over selskaper som er tjener penger p\u00e5 Israels ulovlige bosetninger.\n\nUtenriksminister Espen Barth Eide (Ap) har tidligere sagt til VG at han ikke utelukker at det kan gj\u00f8res justeringer i regelverket \u2013 men samtidig at han ikke opplever det som et hovedspor. \n\n\u2013 Det er ikke et sidespor \u2013 det er det sporet man hele tiden har v\u00e6rt p\u00e5, der man \u00f8nsker at det skal v\u00e6re en tostatsl\u00f8sning. Da m\u00e5 man f\u00f8lge det opp med reell politikk, sier Hoem. \n\n\u2013 Et steg videre\n\n\nI tillegg ber de alts\u00e5 om et forbud mot handel med varer og tjenester produsert p\u00e5 ulovlig okkupert jord.\n\nI dag merkes slike varer, men det er ikke forbudt \u00e5 handle med dem.\n\n\u2013 Man har allerede identifisert hvilke varer det er snakk om. \u00c5 innf\u00f8re et forbud mener vi vil legge et st\u00f8rre press. Det er et steg videre fra der man er i dag, og vi mener det er p\u00e5 tide sier F\u00f8lsvik.\n\n\u2013 To tanker i hodet\n\n\nHoem sier hun mener det er \u00e5penbart at slike tiltak vil ha en stor effekt \u00f8konomisk, men ogs\u00e5 symbolsk. \n\n\u2013 Mange ser til Norge, nettopp fordi man har g\u00e5tt i front og ford\u00f8mt bombingen av Gaza og v\u00e6rt tydelige p\u00e5 at man fortsatt st\u00f8tter UNRWA n\u00e5r mange land trekker st\u00f8tten \u2013 det er jeg stolt av. N\u00e5r vi har har den posisjonen er det riktig \u00e5 gj\u00f8re disse grepene. \n\nBarth Eide har argumentert med at sanksjoner mot Israel kan virke mot sin mot sin hensikt, og plassere Norge p\u00e5 sidelinjen.\n\n\u2013 Jeg er glad for at regjeringen snakker med partene, det er veldig viktig i den situasjonen vi st\u00e5r i. Derfor tenker vi at s\u00e5nn som vi formulerer dette n\u00e5 er et riktig steg, sier F\u00f8lsvik. \n\nP\u00c5 TIDE: LO-lederen mener regjeringen b\u00f8r g\u00e5 et steg videre i hvordan de h\u00e5ndterer varer fra okkupert palestinsk land. \n\nB\u00e5de LO og AUF har hver sine vedtak p\u00e5 at de st\u00f8tter internasjonal boikott av Israel. De de n\u00e5 ber om er ikke det, men en boikott av varer produsert p\u00e5 okkupert land i strid med folkeretten, understreker F\u00f8lsvik. \n\n\u2013 Regjeringen kjenner godt til LOs vedtak \u2013 men jeg tenker det er viktig \u00e5 kunne ha to tanker i hodet samtidig.\n\nHoem legger til at ogs\u00e5 AUF har kommunisert dette til regjeringen.  \n\n\u2013 Men n\u00e5 haster det \u00e5 f\u00e5 p\u00e5 plass et grunnlag for at det reelt sett kan bli en tostatsl\u00f8sning. Da m\u00e5 vi f\u00f8lge opp bruddene Israel har beg\u00e5tt mot folkeretten, ogs\u00e5 f\u00f8r bombingen av Gaza.\n\n\u2013 M\u00e5 vise at vi ikke bare snakker\n\n\nNorsk Folkehjelp er imot en generell boikott av Israel. \n\n\u2013 Men \u00e5 tjene p\u00e5 okkupasjonen gir et veldig feil signal. Det vi ser n\u00e5, hver eneste dag, er at antall bosetninger p\u00e5 okkuperte omr\u00e5der \u00f8ker, og blir beskyttet av IDF. Det er dramatisk, sier Raymond Johansen.\n\nFORFERDELIG: Raymond Johansen sier det foreg\u00e5r grusomheter hele tiden i Palestina - s\u00e5 mye at han frykter en dehumanisering, der man ikke klarer \u00e5 ta innover seg det som skjer med s\u00e5 mange mennesker. \n\nHan sier man ikke kan akseptere at man profitterer p\u00e5 varer og tjenester fra okkupert land hvis man til slutt skal klare \u00e5 komme frem til en tostatsl\u00f8sning. \n\n\u2013 Jeg tror ikke det er lett \u00e5 snakke om en tostatsl\u00f8sning uten at man ogs\u00e5 viser at man er villig til \u00e5 gi noe. Okkupasjonen er noe norske akt\u00f8rer har tjent penger p\u00e5. Det internasjonale samfunnet m\u00e5 vise at vi ikke bare snakker om tostatsl\u00f8sning, mens realiteten p\u00e5 bakken er at den blir helt spist opp. \n\n\u2013 Har alle et stort ansvar\n\n\nDe tre andre kravene handler om \u00e5 fortsette et strent kontrollregime for v\u00e5pensalg, at Norge b\u00f8r sette opp samtaler med israelsk og palestinsk sivilsamfunn etter krigen, og en hjelpepakke for Gaza b\u00e5de n\u00e5 og i tiden etter. \n\n\u2013 Jeg vet at Norge tidligere har jobbet veldig mye med \u00e5 pr\u00f8ve \u00e5 f\u00e5 andre arabiske land til \u00e5 bidra. Saudi-Arabia har sagt at en forutsetning for \u00e5 v\u00e6re med \u00e5 gi penger til gjenoppbygging er at det er en politisk prosess mot den tostatsl\u00f8sning, s\u00e5 det vi tre n\u00e5 legger frem henger veldig sammen, sier Johansen. \n\nADVARER: B\u00e5de LO, AUF og Norsk Folkehjelp advarer mot \u00e5 la krigen i Gaza f\u00f8re tiln antisemittisme og rasisme. \n\nDe sier de er glade og ber\u00f8rt av engasjementet folk har rundt krigen, men understreker at man m\u00e5 v\u00e6re obs p\u00e5 hatefulle ytringer og rasisme.\n\n\u2013 Vi har alle et stort ansvar for ikke \u00e5 bidra til antisemittisme og enda st\u00f8rre avstand mellom folk, ikke minst her i Oslo med 220 ulike nasjonaliteter, sier Johansen. \n\nHoem legger til: \n\n\u2013 Det verste hadde v\u00e6rt hvis man s\u00e5 at s\u00e5 mange ble drept og innen tok til gatene. Men det skal ikke finnes antisemittisme i v\u00e5r palestinakamp. Vi vet at det ogs\u00e5 er grobunn for islamofobi her \u2013 begge deler er man n\u00f8dt til \u00e5 klare \u00e5 st\u00e5 tydelig opp imot. \n\nRegjeringen: \u2013 Notert\n\n\nUtenriksminister Espen Barth Eide (Ap) svarer at flere av kravene er hel i tr\u00e5d med norsk politikk. \n\nHan sier Norge har streng kontroll med eksport av v\u00e5pen og forsvarsmateriell og vil fortsette med det, og at det selvf\u00f8lgelig m\u00e5 en hjelpepakke til for hele Palestina etter krigen, ikke bare Gaza. \n\n\u2013 N\u00e5r det gjelder punkt \u00e9n er dagens praksis at du skal merke varene. Et forbud er \u00e5 g\u00e5 lenger. Jeg vil ikke si n\u00e5 at vi skal det - men jeg vil heller ikke utelukke det. \n\nHan viser til at regjeringen startet en gjennomgang av all samhandling Norge har med Israel etter at den internasjonale FN-domstolen bestemte at de skal behandle folkemord-saken mot Israel, for \u00e5 se om noe b\u00f8r justeres. \n\n\u2013 Gjennomgangen kan jo f\u00f8re til endringer, men vi har ikke konkludert. Jeg noterer meg ned det som et konstruktivt innspill - det er innenfor den typen ting vi kan se p\u00e5. \n\nFolkerettsekspert Cecilie Hellestveit sitter i oljefondets etikkr\u00e5d. Hun sier de f\u00f8lger humanit\u00e6rrettens regler for okkupasjon n\u00e5r de vurderer hvilke selskaper oljefondet kan v\u00e6re investert i og ikke.\n\n\u2013  LO har i mange \u00e5r ment at fondet er for lite strenge i sin tolkning, og andre mener at vi er for strenge. Vi forholder oss f\u00f8rst og fremst til den internasjonale flertallstolkningen, og en betenkning fra den internasjonale domstolen i Haag fra 2004. Der starter det ogs\u00e5 en ny prosess p\u00e5 mandag som vi vil f\u00f8lge tett."}
{"PUBLISHED_DATE":"2024-02-25","CONTENT_ID":"bgR0kl","CONTENT_TAGS":"[\n  \"Israel\/Palestina\",\n  \"USA\"\n]","CONTENT_NEWSROOM":"vg","CONTENT_TITLE":"Tente p\u00e5 seg selv utenfor den israelske ambassaden i Washington D.C.","TEXT":"Tente p\u00e5 seg selv utenfor den israelske ambassaden i Washington D.C.\n\nUSA: N\u00f8detater utenfor den israelske ambassaden i Washington D.C.\n\nDen amerikanske soldaten, som d\u00f8de av skadene, ropte \u00abfritt Palestina\u00bb.\n\n\nEn 25 \u00e5r gammel mann satte fyr p\u00e5 seg selv utenfor den israelske ambassaden i Washington, D.C. i USA s\u00f8ndag ettermiddag lokal tid. Han d\u00f8de som f\u00f8lge av skadene, opplyser lokalt politi til nyhetsbyr\u00e5et AP.\n\nBrannen ble slukket av Secret Service-agenter, og mannen fraktet til sykehus med livstruende skader, men d\u00f8de p\u00e5 sykehuset.\n\nTalsperson Ann Stefanek ved det amerikanske luftforsvaret bekrefter overfor The New York Times at mannen var soldat i aktiv tjeneste.\n\nMannen filmet og direktesendte handlingen.\n\nUSA: Den israelske ambassaden i Washington D.C.\n\n\u2013 Jeg vil ikke lenger v\u00e6re delaktig i folkemord. Jeg er i ferd med \u00e5 gjennomf\u00f8re en ekstrem protesthandling, sier han i opptaket, if\u00f8lge avisen.\n\nHan setter deretter telefonen sin ned og filmer i det han heller en klar v\u00e6ske p\u00e5 seg selv, f\u00f8r han fyrer opp og roper \u00abfritt Palestina\u00bb. \n\nI videoklippet ser man politibetjenter komme mot ham rett f\u00f8r brannen tar til, skriver The New York Times. \n\nDe sp\u00f8r om det er noe de kan hjelpe ham med, f\u00f8r de bruker n\u00e6rmere et minutt p\u00e5 \u00e5 slukke brannen, skriver avisen.\n\nVideoen er tatt ned fra str\u00f8mmeplattformen Twitch for \u00e5 ha brutt deres retningslinjer.\n\nEtter at krigen mellom Hamas og Israel br\u00f8t ut 7. oktober i fjor, har det v\u00e6rt flere store demonstrasjoner foran ambassaden til Israel i den amerikanske hovedstaden."}
{"PUBLISHED_DATE":"2024-03-01","CONTENT_ID":"Q7d7bR","CONTENT_TAGS":"[\n  \"Gaza\",\n  \"Palestina\",\n  \"matutdeling\",\n  \"N\u00f8dhjelp\"\n]","CONTENT_NEWSROOM":"vg","CONTENT_TITLE":"R\u00f8mmer fra blodbadet","TEXT":"R\u00f8mmer fra blodbadet\n\nDet desperate fors\u00f8ket p\u00e5 \u00e5 skaffe seg mat endte i et blodbad p\u00e5 Gaza. Mens \u00f8yenvitner forteller hvordan israelske soldater skj\u00f8t mot folkemengden, har det israelske forsvaret en annen historie. \n\n\nI m\u00f8rket grytidlig torsdag morgen hadde hundrevis av desperate palestinere i Gaza city nord p\u00e5 Gazastripen m\u00f8tt frem langs kystveien Al-Rashid mens de ventet p\u00e5 lastebiler med n\u00f8dhjelp. \n\nVG har g\u00e5tt gjennom flere videoer som er publisert etter hendelsen torsdag. \n\nEn video publisert av nyhetskanalen alJazeera, og som VG har stedverifisert, viser hvordan en stor folkemengde omkranser lastebilene som ankommer med n\u00f8dhjelp.\n\nDet samme viser en dronevideo publisert av det israelske forsvaret (IDF). \n\nIf\u00f8lge de palestinske selvstyremyndighetene skal israelske soldater ha \u00e5pnet ild mot folkemengden. De opplyser fredag at det s\u00e5 langt er bekreftet over 110 drepte og rundt 700 s\u00e5rede, mange av dem ble fraktet til blant annet Al-Shifa sykehuset med eselkjerrer. \n\nLeger og \u00f8yenvitner forteller i videoer publisert av alJazeera at pasientene kom inn med skuddskader, men at det ogs\u00e5 var ofre som enten var tr\u00e5kket p\u00e5 eller p\u00e5kj\u00f8rt av lastebiler. \n\nEn annen video som ogs\u00e5 er publisert av alJazeera p\u00e5 X, viser folkemengden og lyden av skudd. \n\nEn mann s\u00f8rger p\u00e5 Al-Shifa sykehuset i Gaza city over d\u00f8de etter hendelsen torsdag morgen. \n\nGir en annen versjon\n\n\nDet israelske forsvaret gir en annen versjon av hendelsen. \n\nTalsperson i det israelske forsvaret, kontreadmiral  Daniel Hagari, uttalte at israelske soldater avfyrte varselskudd i luften og at de \u00abikke avfyrte skudd mot sivile eller mot n\u00f8dhjelpssendingen\u00bb. \n\nSamtidig bekrefter israelske kilder overfor blant andre nyhetsbyr\u00e5et AFP at deres soldater skj\u00f8t mot en folkemengde i den tro at den utgjorde en trussel.\n\nKonvoien p\u00e5 30 lastebiler, som kom fra Egypt, ble koordinert av det israelske forsvaret, i f\u00f8lge Hagari. Videre uttalte han at \u00abtusenvis av palestinere stormet konvoien med lastebiler\u00bb og hevder at mennesker p\u00e5 stedet ble p\u00e5kj\u00f8rt av lastebilene. \n\nDronebilder som ble frigitt av det israelske forsvaret kort tid etter hendelsen er redigert, og flere sekvenser mangler. Den viser hvordan hundrevis av palestinere samler seg rundt en konvoi med lastebiler som ankommer med n\u00f8dhjelp. \n\nI videoen ser man ogs\u00e5 to israelske milit\u00e6re kj\u00f8ret\u00f8yer rett ved folkemengden. Den viser ogs\u00e5 mennesker som ligger p\u00e5 bakken. \n\nL\u00f8per i dekning\n\n\nVideo som er delt p\u00e5 sosiale medier, og som er filmet p\u00e5 morgenen etter at solen har st\u00e5tt opp, viser at det fortsatt var store menneskemengder rundt konvoien. Et av klippene viser hvordan palestinere plutselig l\u00f8per vekk fra omr\u00e5det og i dekning. Det som skal v\u00e6re skudd kan h\u00f8res i klippet. \n\nEt annet klipp viser ogs\u00e5 store folkemengder p\u00e5 samme sted. Etter en stund bryter det ut panikk og folk begynner \u00e5 l\u00f8pe. Mot slutten av videoen ser man s\u00e5rede som fraktes vekk. VG har stedsverifisert begge klippene. \n\nBilder delt av bildebyr\u00e5et Reuters noen dager tidligere, tatt p\u00e5 det samme sted som hendelsen torsdag, viser ogs\u00e5 en rekke lastebiler og hundrevis av mennesker som fors\u00f8ker \u00e5 f\u00e5 tak i n\u00f8dhjelp. Under denne utdelingen ble det ikke meldt om skudd. \n\nPalestinere b\u00e6rer sekker med mel levert av en konvoi med lastebiler i Gaza city 19. februar.\n\nPrek\u00e6r situasjon\n\n\n\u2013 Nord p\u00e5 Gaza er mellom 200.000 og 300.000 mennesker fanget uten noe sted \u00e5 gj\u00f8re av seg, halvparten av disse er barn. Vi har ikke mulighet til \u00e5 hjelpe p\u00e5 grunn av den farlige situasjonen, sier Jason Lee, som er landdirekt\u00f8r i de palestinske omr\u00e5dene i Redd Barna til VG.\n\n\u2013 I tillegg er matmangelen ekstrem, og den rammer alle, barn, voksne og gamle. N\u00e5 ser vi ogs\u00e5 ofrene for underern\u00e6ring, ett av seks barn nord p\u00e5 Gaza er n\u00e5 underern\u00e6rt. \n\nMatmangelen nord p\u00e5 Gaza er prek\u00e6r. Matutdeling i Beit Lahia 26. februar. \n\n\u2013 Onsdag var det seks babyer som d\u00f8de p\u00e5 grunn av matmangel, og dette vil vi se stige i tiden som kommer. De er desperate n\u00e5, folk blander dyremat med vann for \u00e5 f\u00e5 noe \u00e5 spise. Og dette er spesielt akutt nord p\u00e5 Gaza, hvor vi ikke f\u00e5r inn noe som helst n\u00f8dhjelp, sier Lee."}
{"PUBLISHED_DATE":"2024-03-04","CONTENT_ID":"5BPrLO","CONTENT_TAGS":"[\n  \"Hamas\",\n  \"Palestina\",\n  \"Israel\",\n  \"Israel\/Palestina\"\n]","CONTENT_NEWSROOM":"vg","CONTENT_TITLE":"FN: Grunn til \u00e5 tro p\u00e5 meldinger om seksuell vold beg\u00e5tt under Hamas-angrepet i oktober","TEXT":"FN: Grunn til \u00e5 tro p\u00e5 meldinger om seksuell vold beg\u00e5tt under Hamas-angrepet i oktober\n\nEn gruppe FN-eksperter sier det er skjellig grunn til \u00e5 feste lit til meldingene om at det ble beg\u00e5tt seksuell vold, deriblant voldtekter, under Hamas-angrepet p\u00e5 Israel 7. oktober i fjor.\n\n\nEkspertgruppen, ledet av FNs spesialutsending for seksuell vold i konfliktomr\u00e5der, Pramila Patten, bes\u00f8kte Israel i perioden 29. januar til 14. februar for \u00e5 samle, analysere og verifisere informasjon om seksuell vold knyttet til 7. oktober-angrepet.\n\n\u2013 Troverdig og detaljert informasjon, som indikerer noen former for seksuell vold, deriblant kj\u00f8nnslemlestelse, seksualisert tortur, eller ondskapsfull, umenneskelig og nedverdigende behandling, ble ogs\u00e5 innhentet, st\u00e5r det i den 24 sider lange rapporten som ble lagt fram i FN mandag.\n\nHamas har gjentatte ganger avvist anklager om seksuell vold.\n\nMange drepte\n\n\nHamas-krigere angrep Israel 7. oktober og drepte rundt 1200 mennesker og tok 253 gisler, if\u00f8lge israelske tall. Israels aksjoner mot Hamas p\u00e5 Gazastripen har i de fem m\u00e5nedene som er g\u00e5tt, tatt livet av over 30.000 palestinere, opplyser Hamas-kontrollerte helsemyndigheter.\n\nI rapporten heter det at teamet fant klar og overbevisende informasjon om at noen av gislene som ble brakt til Gaza, er blitt utsatt for ulike former for konfliktrelatert, seksuell vold.\n\nTeamet har ogs\u00e5 skjellig grunn til \u00e5 tro at slik vold p\u00e5g\u00e5r fortsatt, heter det.\n\nDet trengs en grundig og fullstendig gransking for \u00e5 fastsl\u00e5 det overordnede omfanget og de spesifikke tilfellene av seksuell vold, skriver teamet i rapporten.\n\nOgs\u00e5 overgrep mot palestinere\n\n\nFN-ekspertene sier at de ogs\u00e5 har mottatt opplysninger fra kilder i organisasjoner og det sivile samfunn, og gjennom direkte intervjuer, om seksuell vold utf\u00f8rt mot palestinske menn og kvinner under forvaring, under husransakelser og ved sjekkposter etter 7. oktober. Forvaringssentrene befinner seg i Israel.\n\nFNs hovedforsamling dr\u00f8ftet situasjonen p\u00e5 Gaza tidligere mandag lokal tid. Under dette m\u00f8tet etterlyste Israels ambassad\u00f8r Gilad Erdan en klar stemme fra FN om det som skjer med gislene.\n\n\u2013 FN hevder \u00e5 bry seg om kvinner, men mens vi har denne debatten, blir israelske kvinner voldtatt og misbrukt av terrorister fra Hamas. Hvor er FNs r\u00f8st, spurte ambassad\u00f8ren. Han krevet at Hamas m\u00e5tte bli satt under press for \u00e5 stanse seksuell vold og l\u00f8slate resten av gislene.\n\nKalles hjem\n\n\nDen israelske utenriksministeren Israel Katz sa mandag at han har kalt hjem ambassad\u00f8r Erdan for umiddelbare konsultasjoner. Katz vil dr\u00f8fte med ambassad\u00f8ren det Israel hevder var massevoldtekter og seksuell vold utf\u00f8rt av Hamas-krigere 7. oktober og manglende behandling i FN.\n\nKatz kritiserte ogs\u00e5 generalsekret\u00e6r Ant\u00f3nio Guterres for at ikke Sikkerhetsr\u00e5det har erkl\u00e6rt Hamas for \u00e5 v\u00e6re en terroristorganisasjon."}
{"PUBLISHED_DATE":"2024-03-07","CONTENT_ID":"ve41Pw","CONTENT_TAGS":"[\n  \"Eurovision\",\n  \"Israel\"\n]","CONTENT_NEWSROOM":"vg","CONTENT_TITLE":"Eurovision: EBU skal ha godkjent Israels bidrag","TEXT":"Eurovision: EBU skal ha godkjent Israels bidrag\n\nKOMMER TIL MALM\u00d6: Russiskf\u00f8dte Eden Golan representerer Israel i \u00e5rets Eurovision Song Contest med l\u00e5ten \u00abHurricane\u00bb.\n\nDet melder den israelske kringkasteren, KAN, p\u00e5 sine hjemmesider. \u00abEurovision, her kommer vi\u00bb, melder deres artist.\n\n\n\u00abEBU har i dag (torsdag) informert om at sangen \u00abHurricane\u00bb fremf\u00f8rt av Eden Golan er godkjent, og Israel vil delta som planlagt i Eurovision Song Contest.\u00a0Avgj\u00f8relsen ble tatt av Eurovisions tilsynskomit\u00e9, etter \u00e5 ha diskutert teksten til sangen, skrevet av Keren Pels, Avi Ohion og Stav Begar, og etter \u00e5 ha lyttet til fremf\u00f8ringen\u00bb, heter det i nyhetsmeldingen fra KAN.\n\nGolan har torsdag ettermiddag postet dette p\u00e5 sin Instagram-story:\n\nDen offisielle israelske Instagram-kontoen for Eurovision har ogs\u00e5 postet nyheten torsdag ettermiddag.\n\nDet har forel\u00f8pig ikke kommet en uttalelse fra EBU.\n\nDette er den tredje versjonen av Israels nasjonale vinnerl\u00e5t og har tittelen \u00abHurricane\u00bb. De to foreg\u00e5ende, \u00abOctober Rain\u00bb og \u00abDance Forever\u00bb, ble begge stoppet av EBU ettersom de kunne oppfattes som politisk motiverte i lys av Hamas\u2019 terrorangrep den 7. oktober i fjor og den p\u00e5f\u00f8lgende israelske invasjonen i Gaza.\n\nEden Golan spilte inn den nye sangen tidligere denne uken og er basert p\u00e5 melodien til det f\u00f8rste fors\u00f8ket, \u00abOctober Rain\u00bb. Den nye sangen skal handle om en ung kvinne som kommer seg ut av en personlig krise.\n\n\u00abHurricane\u00bb vil bli presentert p\u00e5 et spesialshow p\u00e5 KAN f\u00f8rstkommende s\u00f8ndag."}
{"PUBLISHED_DATE":"2024-03-07","CONTENT_ID":"ab5daa","CONTENT_TAGS":"[\n  \"Vinmonopolet\",\n  \"Israel\/Palestina\"\n]","CONTENT_NEWSROOM":"vg","CONTENT_TITLE":"Vinmonopolet varsler ekstraordin\u00e6rt styrem\u00f8te om varer fra Israel-okkuperte omr\u00e5der","TEXT":"Vinmonopolet varsler ekstraordin\u00e6rt styrem\u00f8te om varer fra Israel-okkuperte omr\u00e5der\n\nVinmonopolet opplyser at de selger sv\u00e6rt lite vin fra okkuperte omr\u00e5der. \n\nVinmonopolet vil gj\u00f8re en ny vurdering av vinene de selger fra Israel-okkuperte omr\u00e5der p\u00e5 Vestbredden og Golanh\u00f8ydene, etter nye signaler fra regjeringen.\n\n\nRegjeringen gikk torsdag ut og frar\u00e5det norske bedrifter \u00e5 drive handel med ulovlige israelske bosetninger. \n\n\u2013 Dette er et nytt signal fra regjeringen, som vi er positive til. N\u00e5 vil vi se n\u00e6rmere p\u00e5 hva dette betyr for oss, og involvere styret for \u00e5 f\u00e5 behandlet saken der s\u00e5 raskt som praktisk mulig i et ekstraordin\u00e6rt styrem\u00f8te, sier administrerende direkt\u00f8r Elisabeth Hunter i Vinmonopolet til NTB.\n\n\u2013 F\u00e5 varer\n\n\nSamfunns- og myndighetskontakt i Vinmonopolet, Halvor Bing Lorentzen, sier at de i dag selger sv\u00e6rt f\u00e5 varer fra Israel-okkuperte omr\u00e5der. \n\n\u2013 Det er seks produkter av 37.000 som det er mulig \u00e5 bestille i dag. De kommer fra Golanh\u00f8ydene og Vestbredden, sier han til NTB. \n\n\u2013 Disse vinene selger veldig lite. Fra Vestbredden ble det solgt 92 liter i fjor og Golanh\u00f8ydene 3700 liter av 95 millioner liter totalt.\n\n\u2013 Et sterkt r\u00e5d\n\n\nLorentzen understreker at dette ikke er produkter Vinmonopolet har bedt om eller etterspurt. \n\n\u2013 De er i det s\u00e5kalte tilleggsutvalget som grossister selger gjennom Vinmonopolet, sier han.\n\n\u2013 Dere skal ha styrem\u00f8te, tror du dette betyr at varene blir fjernet? \n\n\u2013 Jeg skal ikke spekulere i det. Men det er et sterkt r\u00e5d fra regjeringen og noe vi behandler s\u00e5 raskt som praktisk mulig. I l\u00f8pet av kort tid.\n\nAmnesty forventer kutt\n\n\nAmnesty International har klare forventninger til m\u00f8tet i Vinmonopolet. \n\n\u2013 Vi forventer at Vinmonopolet og alle andre som f\u00f8rer varer fra bosetninger, stopper all handel med bosetninger fra og med i dag, sier generalsekret\u00e6r John Peder Egen\u00e6s i Amnesty International Norge.\n\nHan mener at regjeringens frar\u00e5ding er et skritt i riktig retning. \n\n\u2013 Men \u00e5 handle med bosetninger er ulovlig, s\u00e5 forbud er eneste riktig linje her, sier han."}
{"PUBLISHED_DATE":"2024-03-10","CONTENT_ID":"xgGjz8","CONTENT_TAGS":"[\n  \"Hamas\",\n  \"Jordan\",\n  \"FN\",\n  \"Israel\",\n  \"Flyktninger\"\n]","CONTENT_NEWSROOM":"vg","CONTENT_TITLE":"Alle har sviktet palestinerne","TEXT":"Alle har sviktet palestinerne\n\nTegning: Roar Hagen \n\nPalestinerne har blitt sviktet av alle. Av den \u00f8vrige arabiske verden. Av FN. Og av sine egne ledere.\n\n\nDen humanit\u00e6re krisen i Gaza er total. Ford\u00f8mmelsen av Israels krigf\u00f8ring mot Hamas er massiv. Med god grunn. Men Israel b\u00e6rer ikke alene ansvaret for palestinernes lidelser i Gaza. De har blitt sviktet av mange, gjennom lang tid.\n\nDa staten Israel ble opprettet i 1948, hadde det allerede lenge v\u00e6rt krigshandlinger og voldelige konflikter mellom arabiske og j\u00f8diske palestinere. Mange arabiske palestinere flyktet fra sine hjem, andre ble fordrevet. Atter andre solgte sine eiendommer, og dro sin vei.\n\nVille ikke ha en j\u00f8disk stat\n\n\nUmiddelbart etter at FN hadde vedtatt opprettelsen av Israel, gikk de arabiske nabolandene til krig mot den nye staten. Israel vant, til manges overraskelse, og erobret til og med mer land. P\u00e5 bekostning av det som etter FN-vedtaket skulle v\u00e6re den palestinske staten.\n\nLEVER I KRIG: \u00c5 stanse bistand til Gaza, med de umenneskelige forholdene folk lever under, vil v\u00e6re hjertel\u00f8st, skriver VGs kommentator. Her biv\u00e5ner barn begravelse av d\u00f8de i Rafah i Gaza denne uken. \n\nHadde de arabiske nabolandene den gangen st\u00f8ttet vedtaket om to stater, en j\u00f8disk og en palestinsk, kunne mye v\u00e6rt annerledes.\n\nMange vil i dag argumentere med at palestinerne den gangen fikk for sm\u00e5 landomr\u00e5der, og j\u00f8dene for store, av det som var ment som to stater, side om side. \n\nMen motstanden mot Israel stakk dypere. De arabiske landene ville ikke ha en j\u00f8disk stat. De var mot selve statsdannelsen, uavhengig av st\u00f8rrelse.\n\nSoldater fra Den arabiske legion i kamp mot j\u00f8diske krigere \u00f8st i Jerusalem i mars 1948. \n\nLedere i de arabiske landene har heller aldri brydd seg om palestinerne og deres skjebne. Et unntak er nabolandet Jordan, der de fleste palestinerne fikk bli jordanske statsborgere. \n\nIngen andre arabiske land \u00f8nsket flyktningene velkommen som fullverdige medlemmer av sine samfunn. Tvert om, de har henvist palestinerne til flyktningleirer, med sv\u00e6rt f\u00e5 rettigheter. Uten muligheter til \u00e5 bygge nye liv i et annet land.\n\nDet ottomanske riket\n\n\nSamtidig har arabiske ledere kynisk brukt palestinernes sak, og hatet mot Israel, for \u00e5 avlede folks misn\u00f8ye med tingenes tilstand i deres egne samfunn.\n\nDet har aldri har v\u00e6rt en egen palestinsk stat. Dette omr\u00e5det var i flere \u00e5rhundrer del av det ottomanske riket, som gikk i oppl\u00f8sning etter f\u00f8rste verdenskrig. Her bodde det muslimer, j\u00f8der og kristne.\n\nI resten av Midt\u00f8sten og mange av de landene som den gangen utgjorde det ottomanske riket, er det i dag omtrent bare muslimer igjen. Kristne er i praksis borte flere steder. I store deler av Midt\u00f8sten er det knapt j\u00f8der igjen.\n\nMange land i den arabiske verden har v\u00e6rt stengt for j\u00f8der - de har ikke engang hatt adgang til \u00e5 bes\u00f8ke disse landene. Det er kun ett sted i Midt\u00f8sten j\u00f8der har v\u00e6rt \u00f8nsket varmt velkommen: Israel, landet j\u00f8der over hele verden ser som et fristed, en siste n\u00f8dhavn.\n\nEvig flyktningstatus\n\n\nSamtidig som et sted mellom 700.000 og 800.000 arabiske palestinere ble fordrevet eller forlot det som i dag er Israel, ble et omtrent tilsvarende antall j\u00f8der presset eller kastet ut fra andre arabiske land. B\u00e5de j\u00f8der og palestinere m\u00e5tte forlate alt de eide. Flyktningstr\u00f8mmen gikk begge veier.\n\nMen mens j\u00f8dene fant sitt nye hjem i Israel, fikk palestinerne en evig flyktningstatus. Det har de gjennom en egen organisasjon for de palestinske flyktningene, UNRWA, som ble opprettet i 1949.\n\n Palestinske Hala Qadomi ble skadet under et bombeangrep i Gaza, og venter p\u00e5 hjelp p\u00e5 en klinikk i Rafah drevet at Leger uten grenser.\n\nPalestinske flyktninger er den eneste gruppen i verden der statusen som flyktning g\u00e5r i arv. Og det er den eneste gruppen der det er et FN-vedtak om at alle skal f\u00e5 vende tilbake dit deres forfedre en gang dro fra.\n\nDet er helt urealistisk. Og det er er l\u00f8fte som st\u00e5r i veien for enhver mulig forhandlingsl\u00f8sning om en tostatsl\u00f8sning, der j\u00f8der og palestinere kan leve side om side, i fred og sikkerhet.\n\nJordanske statsborgere\n\n\nSp\u00f8rsm\u00e5let er om opprettelsen av UNRWA i virkeligheten har bidratt til \u00e5 holde palestinerne fast rollen som evige flyktninger. N\u00e5 har 700.000-800.000 palestinske flyktninger blitt til nesten seks millioner, med barn, barnebarn og oldebarn av de som opprinnelig forlot Israel.\n\nDe dr\u00f8yt to millioner av dem som bor i Jordan, de fleste av dem jordanske statsborgere, er samtidig registrert som flyktninger av UNRWA - de er regnet inn i det totale antallet p\u00e5 seks millioner.\n\nUNRWAs funksjon er det motsatte av FNs andre organisasjon for flyktninger, UNHCR. Denne organisasjonen har som m\u00e5l \u00e5 bosette flyktninger, og f\u00e5 dem inn i sine nye samfunn, som fullverdige borgere. Alle flyktninger i verden - unntatt de palestinske.\n\nOpprettelsen av UNRWA har ogs\u00e5 bidratt til at de nye vertslandene, der palestinerne dro, ikke trenger \u00e5 ta s\u00e5 mye ansvar som de ellers m\u00e5tte ha gjort. UNRWA driver skoler og sykehus for de palestinske flyktningene, helsestell og sosiale tiltak.\n\nStanset UNRWA-st\u00f8tten\n\n\nFor Gazas del har det inneb\u00e5ret at Hamas-regjeringen har sluppet mye av jobben med \u00e5 ta vare p\u00e5 sin egen befolkning. I stedet har de kunne bruke skatteinntekter og penger fra giverland til \u00e5 bygge tunneler og handle v\u00e5pen.\n\nMat og annen n\u00f8dhjelp fra UNRWA er livsn\u00f8dvendig i Gaza akkurat n\u00e5. P\u00e5 den andre siden av krigen m\u00e5 FN-organisasjonens rolle diskuteres grundig.\n\nPalestinerne i Gaza har v\u00e6rt offer b\u00e5de for Israels blokade, og for Hamas sitt brutale islamiststyre. Mens palestinerne p\u00e5 det okkuperte Vestbredden er utsatt b\u00e5de for Israels ulovlige bosettinger, og en korrupt og udugelig palestinsk selvstyremyndighet i Ramallah.\n\nMange land stanset st\u00f8tten til UNRWA da det nylig kom frem at flere ansatte i FN-organisasjonen kan ha v\u00e6rt med p\u00e5 terrorangrepet fra Hamas 7.oktober i fjor. V\u00e5r egen regjering gjorde det tidlig klart at Norge ikke vil stanse overf\u00f8ringene.\n\nH\u00e5pet om en ny, skj\u00f8r fred\n\n\nDet er en klok beslutning. \u00c5 stanse bistand til Gaza, med de umenneskelige forholdene folk lever under, vil v\u00e6re hjertel\u00f8st. N\u00e5 handler det om \u00e5 f\u00e5 mest mulig mat og annen n\u00f8dhjelp inn til alle de som desperat trenger all bistand de kan f\u00e5.\n\nMen det den norske regjeringen ikke gjorde, var \u00e5 stille sp\u00f8rsm\u00e5l ved UNRWAs rolle i Gaza. \u00c5 \u00e5pne for at vi p\u00e5 et senere tidspunkt m\u00e5 diskutere UNWRAs mulige b\u00e5nd til Hamas. Og om palestinske flyktninger virkelig er tjent med \u00e5 fortsatt ha en egen FN-organisasjon, og en evigvarende flyktningstatus.\n\nAlt dette m\u00e5 diskuteres. Senere, n\u00e5r krigen en dag er over. N\u00e5r det beste vi kan h\u00e5pe p\u00e5, er en ny, skj\u00f8r fred. Og etter hvert en tostatsl\u00f8sning. Der alle parter kan oppleve vekst og velstand, trygghet og stabilitet. Et sted langt, langt der fremme."}
{"PUBLISHED_DATE":"2024-03-30","CONTENT_ID":"xg1KGX","CONTENT_TAGS":"[\n  \"Israel\/Palestina\",\n  \"Beirut\",\n  \"Hamas\"\n]","CONTENT_NEWSROOM":"vg","CONTENT_TITLE":"Tidligere Hamas-kriger til VG: \u2013 Jeg er stolt av hva de gjorde","TEXT":"Tidligere Hamas-kriger til VG: \u2013 Jeg er stolt av hva de gjorde\n\nPalestinere i Libanon har f\u00e5 rettigheter, og har ikke samme mulighet til \u00e5 jobbe som libanesere, ei heller f\u00e5r de libanesisk statsborgerskap. \n\nMohammad fra Hamas\u2019 libanesiske fl\u00f8y hyller 7. oktober-angrepet. Men blant palestinere VG snakker med, er st\u00f8tten til gruppen delt.\n\n\nI et trangt smug m\u00f8ter vi Mohammad. \n\nArmen hans er deformert, muskelen er \u00f8delagt etter at han ble skadet da han kriget for Hamas for mange \u00e5r siden. \n\n\u2013 Hele verden pr\u00f8ver \u00e5 late som de st\u00f8tter Palestina, men ingen gj\u00f8r noe for \u00e5 hjelpe oss. Israel dreper uskyldige barn og kvinner. \n\nHan har en sort skinnveske p\u00e5 hofta, en litt for trang T-skjorte og raske sko.\n\nVG m\u00f8ter Mohammad i en palestinsk flyktningleir i Beirut, hovedstaden i Libanon. \n\nHan har tidligere kriget for organisasjonen som st\u00e5r p\u00e5 EU og USAs terrorliste. N\u00e5 er han en del av gruppens avdeling i Libanon.\n\nHan vil ikke la seg fotografere, ei heller oppgi etternavnet sitt av frykt for represalier. \n\nGr\u00f8nne Hamas-flagg og Palestina-flagg vaier side om side i gatene.\n\nSamtidig som krigen herjer i Gaza, har det ogs\u00e5 i Libanon v\u00e6rt et intenst halv\u00e5r. For Hezbollah, Hamas og andre militante grupper har kriget med Israel langs grensen i s\u00f8r. \n\nNesten daglig har det v\u00e6rt trefninger, og Israel har utf\u00f8rt angrep dypt inne i Libanon. Kampene har drept ni sivile og elleve soldater i Israel. Nesten 240 Hizbollah-krigere og rundt 40 sivile er drept i Libanon.\n\nI flyktningleiren er st\u00f8tten til Hamas sterk, for her huses titusenvis av palestinere fra familier som ble fordrevet i 1948 da staten Israel ble opprettet.\n\nMange m\u00e5tte flykte fra kampene som oppsto, og havnet i Libanon. N\u00e5, over 75 \u00e5r senere, har lite endret seg. De er fremdeles fordrevet fra hjemmene sine.\n\n\u00d8deleggelser i Gaza, fotografert tidligere denne uken fra et n\u00f8dhjelpsfly. \n\nOgs\u00e5 familien til Hamas-representanten Mohammad m\u00e5tte flykte.\n\n\u2013 Hjemstedet v\u00e5rt var virkelig vakkert, det l\u00e5 ved en innsj\u00f8 og der bodde det b\u00e5de kristne og muslimer, har slektningene mine fortalt.\n\nFor ham, og for palestinere verden over, handler mye av identiteten deres om \u00e5 f\u00e5 komme tilbake til landsbyene de ble fordrevet fra.\n\nI Hamas sitt partiprogram fra 2017, som er delt i Store norske leksikon, uttaler de at de ikke anerkjenner staten Israel, men erkjenner at det er en stat de m\u00e5 forholde seg til. De uttaler videre at de \u00f8nsker \u00e5 frigj\u00f8re Palestina, alts\u00e5 det som i dag er staten Israel. \n\nMen de \u00e5pner ogs\u00e5 for en mer moderat l\u00f8sning \u2013 en tostatsl\u00f8sning.\n\n\u2013 Alle palestinere er en del av motstandsbevegelsen, enten de bor i Gaza eller her. De beskytter oss som er okkupert, og vi m\u00e5 kjempe imot, for m\u00e5let er \u00e5 frigj\u00f8re v\u00e5rt land. Vi er stolte over hva de har gjort, sier Mohammad. \n\n\u2013 Er du stolt over hva Hamas gjorde 7. oktober?\n\n\u2013 Det er ingen palestiner som er imot det som skjedde den 7. oktober. Det er et veiskille i den 75 \u00e5r lange historien med okkupasjon, hvor de har drept barn og kvinner. Jeg er stolt av hva de gjorde. \n\n\u2013 Du kritiserer Israel for \u00e5 drepe barn og kvinner. Det gjorde ogs\u00e5 dere i Hamas 7. oktober. Hvordan kan du forsvare det?\n\nDet blir stille et \u00f8yeblikk.\n\n\u2013 Bare gi oss ett bevis p\u00e5 at det skjedde. Ett eksempel!\n\nRundt st\u00e5r flere menn som lytter til samtalen, og flere blir tydelig engasjerte av sp\u00f8rsm\u00e5let. \n\n\u2013 Jeg har sett bilder, delt av dere i Hamas og som viser at Hamas har skutt mot biler, drept familier. \n\n\u2013 Du er fra Norge, se for deg at du er blitt fordrevet bort fra ditt eget land, ville du ikke da drevet med motstand? Dette er ikke deres land.\n\n\u2013 Jeg har ogs\u00e5 sett de bildene, men Hamas gikk etter israelske soldater. Samtidig ble ogs\u00e5 sivile drept, men i Israel er ogs\u00e5 sivile bev\u00e6pnet. Det er v\u00e5r plikt \u00e5 kjempe mot alle som har tatt v\u00e5rt land.\n\nMohammad er sent ute til Iftar-middagen, s\u00e5 han m\u00e5 plutselig haste ut. \n\nAhmad (54) og barnebarnet. \n\nButikkeier Ahmad (54) har overh\u00f8rt samtalen, ogs\u00e5 han er palestiner.\n\n\u2013 Hamas bare gjemmer seg i tunnelene under bakken i Gaza, der har de penger, mat og alt de trenger. Samtidig sulter og d\u00f8r de sivile over bakken.\n\nN\u00e5 \u00f8nsker han bare fred for folket i Gaza, som han omtaler som sine br\u00f8dre.\n\n\u2013 Jeg har troen p\u00e5 fred, men det er vanskelig n\u00e5r Israel dreper sivile og unge barn f\u00e5r sine foreldre drept. Da vokser de ogs\u00e5 opp til \u00e5 bli krigere.\n\nMen han h\u00e5per at det palestinske folket kan klare det man har klart i Libanon, nemlig at ulike religioner og folkegrupper har klart \u00e5 leve sammen etter at Libanons blodige borgerkrig tok slutt i 1990.\n\n\u2013 Vi har klart det her i Libanon, s\u00e5 det kan skje."}
{"PUBLISHED_DATE":"2024-04-01","CONTENT_ID":"eJlGMM","CONTENT_TAGS":"[\n  \"Israel\",\n  \"Al Jazeera\"\n]","CONTENT_NEWSROOM":"vg","CONTENT_TITLE":"Israelske folkevalgte godkjenner lov som kan forby Al Jazeera i Israel","TEXT":"Israelske folkevalgte godkjenner lov som kan forby Al Jazeera i Israel\n\nKnesset har godkjent et lovforslag som gir regjeringen myndighet til \u00e5 stoppe TV-kanalen Al Jazeeras sendinger i Israel. Dette gj\u00f8r Det hvite hus bekymret. \n\n\nIsraels nasjonalforsamling ble innkalt mandag kveld for \u00e5 stemme over loven, som ble vedtatt med 70 mot 10 stemmer. \n\nStatsminister Benjamin Netanyahu har lovet \u00e5 ta grep umiddelbart for \u00e5 stenge ned Al Jazeera i Israel straks loven er tr\u00e5dt i kraft. Loven inneb\u00e6rer at b\u00e5de innhold fra utenlandske TV-kanaler kan bli forbudt \u00e5 kringkaste, men gj\u00f8r det ogs\u00e5 mulig \u00e5 stenge Al Jazeeras kontorer i Israel.\n\nAl Jazeera er en arabisk TV-kanal og mediehus eid av staten Qatar gjennom Qatar Media Corporation, og har hovedsete i Qatars hovedstad Doha. Israel har tidligere anklaget kanalen for \u00e5 samarbeide med Hamas i krigen p\u00e5 Gazastripen. I flere \u00e5r har den israelske regjeringen \u00f8nsket \u00e5 stenge kanalens virksomhet i landet.\n\nAl Jazeera har blankt avvist anklagene og anklager Israel for \u00e5 systematisk angripe kanalens ansatte i Gaza.\n\nDa en Al Jazeera-ansatt og en frilanser som jobbet for kanalen, ble drept i israelske luftangrep p\u00e5 Gazastripen i januar, hevdet Israel at de medvirket til terrorisme. Ogs\u00e5 flere andre Al Jazeera-journalister, blant dem kanalens Gaza-sjef Wael al-Dahdouh, er s\u00e5ret i israelske angrep p\u00e5 Gazastripen.\n\nI en uttalelse sier Det hvite hus at de er dypt bekymret over meldingen om at Israel vil forby kanalen. Det hvite hus skal angivelig ta kontakt med Israel for \u00e5 f\u00e5 mer informasjon om situasjonen."}
{"PUBLISHED_DATE":"2024-04-08","CONTENT_ID":"Q7pkkx","CONTENT_TAGS":"[\n  \"Jonas Gahr St\u00f8re\",\n  \"Ap\",\n  \"Palestina\"\n]","CONTENT_NEWSROOM":"vg","CONTENT_TITLE":"Ap kan seire i 2025","TEXT":"Ap kan seire i 2025\n\nSTERK I TROEN: If\u00f8lge statsminister og preste-ektemann Jonas Gahr St\u00f8re er en valgseier neste \u00e5r innen rekkevidde.\n\nFor ogs\u00e5 partiledere hvis navn ikke skal nevnes kan vinne valg. \n\n\n\u00abTydelig og klar\u00bb er knapt Jonas Gahr St\u00f8res viktigste kjerneverdier. Statsministeren og Ap-lederen er omstendelig, tar forbehold og modererer seg i bisetninger, noen av dem diffuse og kr\u00f8kkete formulert. \n\nSlik drukner ofte budskapet hans. St\u00f8re er seri\u00f8s, ordentlig og en voksen i rommet. Men han f\u00e5r ikke hjertene til \u00e5 banke det lille ekstra. \n\nMen p\u00e5 ett punkt er han n\u00e5 sv\u00e6rt tydelig \u2013 og like klar som bekkevannet i fjellene han finner s\u00e5 dyp inspirasjon i: Han og Ap skal vinne valget i 2025.\n\nDet kan de faktisk lykkes med.\n\nFor selv om Arbeiderpartiet har ramlet under 20 prosent og veien tilbake til gamle h\u00f8yder virker akkurat like bratt som stiene opp til Hallingskarvet \u2013 s\u00e5 er det langt ifra sikkert at regjeringen hans g\u00e5r mot krasjlanding. \n\nFor motsatt av det som til n\u00e5 har v\u00e6rt den b\u00e6rende fortellingen om stillingen i norsk politikk, s\u00e5 blir trolig valget neste \u00e5r en thriller. St\u00f8re kan per n\u00e5 like gjerne g\u00e5 mot fire nye \u00e5r \u2013 som \u00e5 bli en skarve \u00abone-termer\u00bb.\n\nOpptakten til St\u00f8res tale til Ap-landsstyret var dramatisk. Det var sm\u00e5tt uvirkelig \u00e5 oppleve Palestina-demonstranter blokkere inngangene til Oslo kongressenter mens det ble ropt aggressive slagord, uten vilje til dialog.\n\n70-tallsvibbene l\u00e5 tungt over Youngstorget, som et lite konstruktiv p\u00e5minnelse fra den tiden norske radikalere sjelden spilte p\u00e5 lag med det liberale demokratiet. \n\nTegning: Roar Hagen\/VG\n\nSt\u00f8re kan kritiseres for \u00e5 v\u00e6re for \u00absoft\u00bb mot demonstrantene fra talerstolen da han endelig slapp inn \u2013 en god halvtime p\u00e5 overtid. Det er p\u00e5 tide for myndighetspersonene \u00e5 sette ned foten for antidemokratiske stemmer \u2013 uansett som saken de forfekter er viktig og fortvilelsen deres er forst\u00e5elig. \n\nMen slik er St\u00f8res gemytt, s\u00e5 \u00e5 si. Han er en dialogens mann. Samtidig ser vi konturene av en sikrere statsminister n\u00e5. Han st\u00e5r hardere p\u00e5 arbeidslinjen, fors\u00f8ker \u00e5 v\u00e6re \u00abtough on crime\u00bb og legger ikke noe mellom i beskrivelsen av Russland som et farligere og stadig mer autorit\u00e6rt land.\n\nOgs\u00e5 i skolepolitikken har t\u00f8ffe-Jonas overtaket p\u00e5 dialog-Jonas. Ut med mobiltelefonene og den \u00abukritiske digitaliseringen\u00bb, og inn med fysiske l\u00e6reb\u00f8ker. \n\nInterne Ap-tall viser at St\u00f8re og resten av ledelsen m\u00e5 ta en stor del av skylden for at s\u00e5 mange velgere viser dem ryggen. 32 prosent av dem som har forlatt Ap til fordel for andre partier eller til gjerdet siden sist valg, oppgir at de er misforn\u00f8yde med ledelsen. \n\nMen internt i Ap t\u00f8r forel\u00f8pig ingen \u00e5 peke p\u00e5 lederen selv. I selvransakelsens navn skal St\u00f8res navn holdes skjult. \n\nMen det er likevel ingen tvil om at St\u00f8re er elefanten i rommet; den det ikke skal snakkes om n\u00e5r de verste krisescenarioene dras opp.\n\nMannen som er satt til \u00e5 rydde opp i elendigheten, den verbale h\u00f8ytrykksspyleren Jan Christian Vestre, konkluderer i Aps interne unders\u00f8kelse heller med at partiet m\u00e5 endre seg for igjen \u00e5 kunne innta posisjonen som Norges st\u00f8rste parti. \n\nN\u00f8yaktig hva som m\u00e5 endres forblir noe uklart. Populistiske enlinjere av typen \u00abvi m\u00e5 v\u00e6re et parti i \u00f8yeh\u00f8yde med velgerne v\u00e5re\u00bb og \u00abdet som er viktigst for folk er det viktigste for Ap\u00bb, h\u00f8res kanskje fiffig ut i drodlem\u00f8ter p\u00e5 Youngstorget, men hva betyr de s\u00e5nn egentlig? \n\nDen aller viktigste \u00abl\u00f8sningen\u00bb for Ap \u2013 og som de satser alt p\u00e5 \u2013 er at folks opplevelse av vi g\u00e5r mot bedre tider. \n\nFor St\u00f8re var l\u00f8sningen for frontfaget en stor lettelse, og om det i tillegg g\u00e5r mot et rentekutt allerede i september, begynner det \u00e5 lysne for et Ap som fortsatt insisterer p\u00e5 at devisen \u00abit\u2019s the economy, stupid\u00bb er det som til syvende og sist avgj\u00f8r valg.\n\nFallh\u00f8yden er rimelig sv\u00e6r, da, for det er jo slettes ikke sikkert at det vil g\u00e5 s\u00e5 meget bedre for folk flest i det halvannet \u00e5ret regjeringen har p\u00e5 seg f\u00f8r valget. Vi ser dessuten fra andre land at (forsiktig) positive konjunkturer slettes ikke er en garantist for velgerjubel. \n\nMen sett med Ap-\u00f8yne m\u00e5 det likevel v\u00e6re oppl\u00f8ftende \u00e5 h\u00f8re en St\u00f8re som legger an en optimistisk tone p\u00e5 partiets vegne. Den dannede og h\u00f8flige St\u00f8re liker ikke \u00e5 skryte for mye, men skal Ap faktisk klare \u00e5 vinne tilbake deler av det tapte, m\u00e5 de ikke v\u00e6re engstelige for \u00e5 dra p\u00e5 litt. \n\nOg klare \u00e5 kommunisere seirene heller enn \u00e5 (bort) forklare nederlagene."}
{"PUBLISHED_DATE":"2024-04-08","CONTENT_ID":"9zgA8w","CONTENT_TAGS":"[\n  \"Israel\/Palestina\",\n  \"Gaza\",\n  \"Arbeidarpartiet (Ap)\",\n  \"Norsk politikk\"\n]","CONTENT_NEWSROOM":"vg","CONTENT_TITLE":"Demonstranter blokkerer inngangen til Ap-m\u00f8te","TEXT":"Demonstranter blokkerer inngangen til Ap-m\u00f8te\n\nPalestina-demonstranter har samlet seg p\u00e5 Youngstorget i forbindelse med Arbeiderpartiets landsstyrem\u00f8te. \n\n\nDemonstrantene st\u00e5r i veien for folk som skal inn p\u00e5 Ap-m\u00f8tet. \n\nEtter planen skulle statsminister Jonas Gahr St\u00f8re tale p\u00e5 landsm\u00f8tet klokken 12.10. \n\nLike f\u00f8r klokken 12.25 viser bilder fra stedet at politiet eskorterer bort demonstranter, og kort tid etter kom statsminister og Ap-leder Jonas Gahr St\u00f8re seg inn.\n\n\u2013 Vi er der med store mannskaper. Vi har kontroll p\u00e5 en inngang som er \u00e5pen. Og der kommer delegatene inn til landsm\u00f8tet, sier Bj\u00f8rn Gunnar Nys\u00e6ter, operasjonsleder ved Oslo politidistrikt til VG rett f\u00f8r kl 13.00.\n\nHan forteller at det m\u00f8tte opp noen titalls demonstranter i forkant av Aps landsstyrem\u00f8te og at de sperret av inngangene til bygget.\n\n\u2013 Vil det bli aktuelt \u00e5 slippe demonstrantene inn i bygget?\n\n\u2013 Nei, vi har tett dialog med arrang\u00f8rene. Det er ingen planer om \u00e5 slippe dem inn, sier operasjonslederen.\n\n\u2013 Ikke s\u00f8kt om\n\n\n\u2013 Er dette en lovlig demonstrasjon det er s\u00f8kt om?\n\n\u2013 Nei , det ble ikke s\u00f8kt om denne demonstrasjonen, og derved har vi ikke kunnet sette v\u00e5re vilk\u00e5r til den, sier Nys\u00e6ter.\n\nMen han vil ikke beskrive den som ulovlig.\n\n\u2013 De har jo rett til \u00e5 markere seg, sier operasjonslederen\n\nPartisekret\u00e6r Kjersti Stenseng sier til VG at de vil utsette oppstarten av landsstyrem\u00f8tet til etter at alle m\u00f8tedeltakerne har kommet inn.\n\n\u2013 Vi venter med \u00e5 starte m\u00f8tet til alle er inne i salen. N\u00e5r det gjelder selve demonstrasjonen, s\u00e5 er det politiet som m\u00e5 h\u00e5ndtere det.\n\n\u2013 Hvor mange har ikke kommet inn?\n\n\u2013 Det er vi litt usikre p\u00e5, men slik det ser ut n\u00e5, er det rundt halvparten som fortsatt er ute."}
{"PUBLISHED_DATE":"2024-04-11","CONTENT_ID":"0QwQaB","CONTENT_TAGS":"[\n  \"Force Hyperion\",\n  \"Israel\/Palestina\",\n  \"Libanon\",\n  \"Hezbollah\"\n]","CONTENT_NEWSROOM":"vg","CONTENT_TITLE":"Grensekrigen","TEXT":"Grensekrigen\n\nDaglig er det kamper her.\n\n\nN\u00e5 fryktes det at hele regionen kan bryte ut i storkrig.\n\n\n \n\n\n\u2013 De motst\u00e5r okkupasjonen!\n\nDet dundrer slagord fra h\u00f8yttalerne. Gule Hezbollah-flagg vaier i vinden, en sjiamuslimsk islamistbevegelse flere land har p\u00e5 sin terrorliste. \n\n\u2013 Snart vil martyren ankomme, sies det foran de s\u00f8rgende. \n\nSoldaten Ali al Akhras (30) er blant de siste ofrene i en stadig eskalerende krig som utspiller seg i Libanon, en som kan f\u00e5 store regionale konsekvenser.\n\nI et halvt \u00e5r har Hezbollah og andre militser kriget med Israel, i det de sier er til st\u00f8tte for palestinerne som blir bombet i Gaza.\n\nVG er tilstede idet kisten drapert i et gult Hezbollah-flagg ankommer. \n\n\u2013 D\u00f8d over Israel! D\u00f8d over Amerika!\n\nSlagordene mot nabolandet, og USA \u2013 deres viktigste alliert \u2013 ropes ut til de fremm\u00f8tte.\n\nDa Hamas rykket inn i Israel 7. oktober og drepte 1200 mennesker, oppfordret de samtidig andre arabiske land til \u00e5 bli med dem i kampen mot Israel.\n\nDet tok ikke lang tid f\u00f8r de f\u00f8rste angrepene fra Hezbollah startet. Men enn s\u00e5 lenge har Israel og Hezbollah v\u00e6rt relativt tilbakeholdne i kampene.\n\nFrykten er at dette skal endre seg. \n\nHezbollah, en Iran-st\u00f8ttet libanesisk milits, har en betydelig milit\u00e6r styrke og et omfattende rakett- og missilarsenal. Israel har alltid sett p\u00e5 dem som en alvorlig trussel.\n\nDe siste m\u00e5nedene har 4400 missiler og raketter flydd frem og tilbake over grensen. \n\nKampene har drept ni sivile og elleve soldater i Israel. Nesten 240 Hizbollah-krigere og rundt 40 sivile er drept i Libanon.\n\nKampene har i hovedsak v\u00e6rt i S\u00f8r-Libanon, der mange av landets sjiamuslimer bor, og Hezbollah er sterkest. \n\nInnad i Israel har flere ministre tatt til orde for at Israel skal svare enda hardere. \n\nIsraels nasjonale sikkerhetsminister Itamar Ben-Gvir gikk i mars ut mot den israelske forsvarsministeren Yoav Gallant.\n\nHan krevde umiddelbar krig mot Hizbollah og Libanon etter at over 100 raketter ble avfyrt mot Nord-Israel.\n\nBen-Gvir uttalte f\u00f8lgende:\n\n\u2013 Hva venter du p\u00e5? Vi m\u00e5 begynne \u00e5 svare, angripe \u2013 krig, n\u00e5!\n\nUSA frykter at Israel vil kunne invadere Libanon, og at det kan eskalere til en storkrig i Midt\u00f8sten. \n\nEn i Biden-administrasjonen skal ha uttalt til CNN at en israelsk milit\u00e6roperasjon er absolutt en mulighet.\n\n\u00abVi jobber etter oppfatningen om at en israelsk milit\u00e6roperasjon kan skje de neste m\u00e5nedene\u00bb, uttalte vedkommende.\n\nI libanesiske medier spekuleres det stort om og n\u00e5r en eventuel israelsk bakkekrig vil skje. \n\nIsraelsk artilleri skyter mot Libanon i desember. \n\nHezbollah viste frem treningen sin i mai i fjor.\n\nForrige uke angrep Israel det iranske konsulatet i Syria og drepte flere h\u00f8ytst\u00e5ende iranske kommandanter. \n\n\u2013 Israel m\u00e5 straffes og det vil de bli, uttalte Irans leder Ali Khamenei denne uken.\n\nDen israelske utenriksministeren Israel Katz advarer derimot Iran mot \u00e5 angripe Israel.\u00a0\n\n\u2013 Hvis Iran angriper fra eget territorium, vil Israel svare med \u00e5 gjennomf\u00f8re angrep i Iran, skriver Katz p\u00e5 X\n\nFlere analytikere peker p\u00e5 at Hezbollah kan v\u00e6re en del av Irans ventede svar mot Israel. \n\nMen krigen med Israel t\u00e6rer allerede p\u00e5, for nesten daglig har det v\u00e6rt trefninger - og p\u00e5f\u00f8lgende Hezbollah-begravelser.\n\nFor bevegelsen er det blitt rutine. \n\nEtter en kort seremoni, skal kisten til soldaten Ali b\u00e6res videre gjennom gatene.\n\n\u2013 Alle land st\u00f8tter Israel. Hvorfor? De bomber, og dreper barn og kvinner.\n\nDet sier 75 \u00e5r gamle Asas Ajoud.\n\nHan er i slekt med den drepte krigeren, og ser p\u00e5 de s\u00f8rgende som g\u00e5r gjennom gatene. \n\n\u2013 Han var s\u00e5 full av liv, sier han om Ali. \n\nBegravelsen skjer bare en mil unna den Israelske grensen, i byen Kfar Tebnit. \n\nEnda n\u00e6rmere grensen er det n\u00e5 sv\u00e6rt farlig \u00e5 bevege seg i, og flere journalister er blitt drept i israelske angrep. \n\nI denne byen er det mange som st\u00f8tter Hezbollah sin krigf\u00f8ring mot Israel. \n\nN\u00e5 merker Asas at kampene kommer stadig n\u00e6rmere, for Israel angriper stadig dypere og hardere inne i Libanon, og Hezbollah skyter ogs\u00e5 med stadig sterkere skyts. \n\n\u2013 Jeg h\u00e5per at situasjonen vil roe seg ned, men det er i hendene p\u00e5 politikerne. Alle menneskene som d\u00f8r i denne krigen er s\u00e5 unge, sier han til VG.\n\nS\u00e5 krabber s\u00f8nnen til den drepte opp p\u00e5 kisten, mens den b\u00e6res p\u00e5 vei mot gravlunden.\n\nDet er ikke f\u00f8rste gang det har v\u00e6rt i krig i omr\u00e5det. Ogs\u00e5 i 2006 kriget de to partene, og Israel rykket dypt inn i Libanon og okkuperte store landomr\u00e5der.\n\nDen gangen ble hundretusenvis tvunget til \u00e5 flykte.\n\nHistorien gjentar seg.\n\n91.000 libanesere og 200.000 israelere har m\u00e5ttet evakuere hjemmene sine p\u00e5 grunn av kampene som n\u00e5 raser.\n\nUtenfor en sliten skole i havnebyen Tyr, henger kl\u00e6r til t\u00f8rk. Hundrevis av fordrevne har bodd der i et halvt \u00e5r.\n\n\u2013 Jeg er ikke irritert p\u00e5 Hezbollah, men jeg irritert for at dette drar ut i tid.\n\nDet sier 50 \u00e5r gamle Mustafa Seyed Beit Leif. \n\nHan og familien m\u00e5tte flykte fra hjemmet deres som ligger to kilometer fra den israelske grensen.\n\nDer hadde han 120 kyllinger og seks hester. N\u00e5 har alle sultet i hjel fordi ingen kunne mate dem. Hele levebr\u00f8det er borte, forteller han. \n\n\u2013 Jeg vil bare at krigen skal slutte, sier han.\n\nP\u00e5 gulvet i det gamle klasserommet ligger barna hans og leker.\n\nKrigen rammer s\u00e6rlig barna.\n\nEn veninne bryter inn i samtalen. \n\n\u2013 Helsen til barna mine blir p\u00e5virket av dette, sier Nancy Faraj (25). \n\nS\u00f8nnen hennes har begynt \u00e5 tisse i sengen om natten, sier hun. \n\n\u2013 Han er blitt s\u00e5 stresset av denne krigen, han har helt fobi mot \u00e5 reise tilbake til hjemmet v\u00e5rt.\n\nKrigen h\u00f8rte de godt de f\u00f8rste ukene i oktober. \n\n\u2013 Det var masse eksplosjoner like ved. Da det var eksplosjoner skrudde vi opp volumet p\u00e5 TV-en s\u00e5 h\u00f8yt vi bare klarte.\n\nMen hun har liten tro p\u00e5 at situasjonen blir bedre med det f\u00f8rste. \n\n\u2013 Jeg tror dette vil vare lenge, sier hun.\n\nMen der krigen herjer i S\u00f8r-Libanon, er situasjonen i hovedstaden Beirut en helt annen.\n\nDer har hverdagen fortsatt mer eller mindre up\u00e5virket, med kafeer og restauranter som er fullstappede.\n\nRundt i gatene er det fremdeles mange av byggene som er skadet etter borgerkrigen som tok slutt i 1990.\n\nDa fulgte konfliktlinjene i Libanon sekteriske linjer. Det er gjeldene i dag ogs\u00e5, der mange av de kristne og sunnimuslimske partiene er sterke motstandere av sjia-gruppen Hezbollah. \n\n\u2013 Vi trenger ikke krig med Israel. Det vil aldri hjelpe folket i Gaza, sier 60 \u00e5r gamle Mirna.\n\nHun har reist opp til det popul\u00e6re skianlegget Mzaar utenfor Beirut for \u00e5 f\u00e5 fred og ro. \n\nUnder skyfri himmel og bl\u00f8t sn\u00f8, pr\u00f8ver Mirna \u00e5 f\u00e5 mest mulig ut av vinterens siste dager. \n\n\u2013 Mange st\u00f8tter Hezbollah, men de er blitt hjernevasket. Hezbollah trenger kriger for \u00e5 kunne bli en viktig akt\u00f8r. De styrer alt her i Libanon, sier hun med forakt, mens stolheisen frakter oss oppover skibakken.\n\nHun har en gul boblejakke og et ansikt full av sminke, men vil ikke bli fotografert. \n\nHun frykter for represalier fra Hezbollah. \n\n\u2013 Vi i Libanon \u00f8nsker bare \u00e5 leve i fred, st\u00e5 p\u00e5 ski og bade i havet. Vi m\u00e5 nyte livet, ikke bruke pistoler. \n\nS\u00e5 hopper hun ut av skistolen, og setter fart nedover bakkene.\n\nI bunnen av bakken klikker Rita seg ut av slal\u00e5mskiene. \n\n\u2013 Dette er en s\u00e5 fin m\u00e5te \u00e5 slappe av p\u00e5. N\u00e5 pr\u00f8ver jeg bare \u00e5 glemme situasjonen her i landet, forteller hun.\n\nI bakgrunnen har DJ-en fyrt opp til fest, selv om det bare er en vanlig torsdag. \n\nLike bortenfor sitter Roland (37) og Maria (33) og drikker \u00f8l. \n\n\u2013 Det kan godt hende at krigen i s\u00f8r eskalerer, sier Roland.\n\nHan frykter at krigen kan spinne ut av kontroll. \n\nMen hvordan en ser p\u00e5 konflikten i Libanon, kommer an p\u00e5 hvilket politisk parti man f\u00f8lger, forteller han.\n\nMen st\u00f8tten til palestinerne er bred i Libanon.\n\n\u2013 Det som skjer i Gaza er uheldig. Det er et spill for Israel slik at de kan ta over omr\u00e5det. Og mange europeiske land ser p\u00e5 Israel som offeret. \n\n\u2013 Men s\u00e5 har du Hezbollah som sier de st\u00f8tter Palestina?\n\n\u2013 Det tviler jeg p\u00e5. De tenker bare p\u00e5 seg selv. Jeg tror Libanon ville blitt mye bedre uten dem.\n\nJournalist William Christou bidro i felt i s\u00f8r-Libanon."}
{"PUBLISHED_DATE":"2024-04-17","CONTENT_ID":"63w4wO","CONTENT_TAGS":"[\n  \"Midt\u00f8sten\",\n  \"Iran\",\n  \"Israel\",\n  \"Syria\",\n  \"Teheran\",\n  \"Bildefortellingen\"\n]","CONTENT_NEWSROOM":"vg","CONTENT_TITLE":"Angrepet som satte fyr p\u00e5 Midt\u00f8sten-konflikten","TEXT":"Angrepet som satte fyr p\u00e5 Midt\u00f8sten-konflikten\n\nBombingen av Irans konsulat i Damaskus var str\u00e5et som brakk kamelens rygg og satte Midt\u00f8sten i brann, hevder ekspert.\n\n\nI Teheran reiste et enormt folkehav seg i sorg og protest da generalenes og offiserenes kister kom hjem etter ambassadebombingen i Syria.\n\nTusenvis av iranere stormet til gatene i et enormt begravelsesf\u00f8lge, da mannen som skal ha v\u00e6rt ansvarlig for den iranske revolusjonsgardens operasjoner i Libanon og Syria, samt spilte en n\u00f8kkelrolle i kontakten med Hizbollah, aldri kom hjem i live.\n\nDet som n\u00e5 f\u00e5r en hel verden til \u00e5 holde pusten og frykte en mulig storkonflikt i Midt\u00f8sten, eskalerte i Damaskus ambassadestr\u00f8k mandag 1. april.\n\nFor det som skal ha v\u00e6rt et iransk konsulat, liggende vegg i vegg med landets ambassade i den syriske hovedstaden, ble jevnet med jorden da bomber traff og drepte syv milit\u00e6re r\u00e5dgivere \u2013 inkludert to n\u00f8kkelfigurer og generaler tilh\u00f8rende den iranske Quds-styrken.\n\nDe var alle en del av Irans utenlandske etterretningsgruppe og den paramilit\u00e6re armen i den iranske Revolusjonsgarden. \n\nDen elitebaserte Quds-styrken st\u00f8tter Irans allierte i andre land i Midt\u00f8sten.\n\nStyrken tilh\u00f8rer den iranske Revolusjonsgarden som ble stiftet av ayatollah Khomeini i 1979, og har omkring 125 000 soldater og offiserer, bakkestyrker, flyv\u00e5pen og marinestyrker.\n\nRevolusjonsgarden var en viktig akt\u00f8r under det som ble kalt den f\u00f8rste Gulf-krigen, Iran-Irak-krigen fra 1980\u20131988.\n\nIran var tidlig ute med \u00e5 hevde at Israelske bombefly sto bak angrepet p\u00e5 konsulatet i Syria 1. april.\n\nIrans mange\u00e5rige erkefiende Israel har hverken bekreftet eller avkreftet dette.\n\nDrapet p\u00e5 Revolusjonsgardens utenlands-general, Mohammad Reza Zahedi, omtales som det mest fremtredende p\u00e5 noe medlem av Irans milit\u00e6re styrker, siden USAs rakettangrep mot Bagdad flyplass i 2020 som tok livet av general Qassem Soleimani  \u2013 mannen som ledet al-Quds-styrkene.\n\n63-\u00e5ringen Zahedi skal ha v\u00e6rt en sentral skikkelse i Teherans samarbeid med Hizbollah og Syrias president, Bashar al-Assad.\n\nGeneral Zahedi skal ha v\u00e6rt p\u00e5 bes\u00f8k p\u00e5 den iranske ambassaden i Damaskus da han ble drept.\n\n\u2013 Ingen handling fra fienden mot den hellige islamske republikken vil forbli ubesvart, sa generalmajor Hossein Salami, sjefen for Revolusjonsgarden, til folkemengden som var samlet i Teheran. \n\n\n\nHer f\u00e5r du angrepet kort forklart:\n\n\u2013 Angrepet p\u00e5 Damaskus var str\u00e5et som brakk kamelens rygg, sier Sanam Vakil, direkt\u00f8r i Midt\u00f8sten-programmet i tenketanken Chatham House, til The Guardian.\n\nHun legger til: \n\n\u2013 Det kom i bakkant av mange israelske angrep som har krevd liv i den iranske revolusjonsgarden og var ogs\u00e5 et brudd p\u00e5 Wien-konvensjonen.\n\nAngrepet i Damaskus er blitt kalt et paradigmeskifte i Midt\u00f8sten-konflikten og et taktskifte fra Israels side. \n\nLandet har n\u00e5 g\u00e5tt fra \u00e5 hindre v\u00e5penforsyninger til den iransk-st\u00f8ttede libanesiske militsen Hizbollah og holde andre iransk-st\u00f8ttede militser unna egne grenser \u2013 til direkte \u00e5 ta ut det iranske milit\u00e6re lederskapet i Syria.\n\nBegravelsene i Teheran sammenfalt med Quds-dagen, eller Jerusalem-dagen, der store regime-st\u00f8ttede propalestinske og Israel-fiendtlige protester var planlagt, fredag 5. april.\n\nI sinne ble b\u00e5de det israelske og det amerikanske flagget satt fyr p\u00e5 og det ble ropt \u00abd\u00f8d over Israel\u00bb.\n\nIsrael har intensivert sin milit\u00e6re aktivitet mot Iran og landets allierte i regionen etter angrepet p\u00e5 Israel 7. oktober i fjor. Bak sto den Teheran-st\u00f8ttede palestinske gruppen Hamas, som drepte rundt 1300 mennesker og tok mer enn 200 personer til gisler. \n\nIranske ledere p\u00e5 sin side har v\u00e6rt blant de skarpeste kritikerne av Israels krig p\u00e5 Gaza-stripen.\n\nI Irans hovedstad Teheran samlet kvinner som var i familie med de syv drepte seg for \u00e5 s\u00f8rge ved de flaggdraperte kistene deres. \n\nI Beiruts s\u00f8rlige forsteder stimlet folk sammen for \u00e5 se Hizbollah-leder Sayyed Hassan Nasrallahs TV-tale etter angrepet i Damaskus.\n\nHan fortalte at den iranske Quds-generalen Mohammad Reza Zahedi spilte en n\u00f8kkelrolle i \u00e5 styrke og utvikle Hizbollah, militsen som har utkjempet flere kriger mot Israel.\n\nAllerede tre dager etter at Irans fremtredende general Zahedi ble drept i Syria ble det satt opp en plakat av ham i sentrum av Teheran med p\u00e5skrift p\u00e5 hebraisk, til skrekk og advarsel: \n\n\u00abDere vil bli straffet av v\u00e5rt modige folk og vi vil s\u00f8rge for at dere angrer\u00bb.\n\nTeksten var signert Irans leder ayatolla Ali Khamenei.\n\nNatt til s\u00f8ndag kom hevnen. \n\nOver 300 droner og missiler ble avfyrt i Irans gjengjeldelsesangrep mot Israel. 99 prosent av disse skal ha blitt avsk\u00e5ret av luftvern, if\u00f8lge den israelske h\u00e6ren IDF.\n\nMens en hel verden venter i spenning, satt Israels statsminister Benjamin Netanyahu mandag i sitt krigskabinett og diskuterte hvordan landet skal besvare Irans missil- og droneangrep mot deres territorium.\n\nEtter at krigskabinettet m\u00f8ttes f\u00f8rste gang s\u00f8ndag, ble det klart at et umiddelbart gjengjeldelsesangrep mot Iran ikke var p\u00e5 trappene.\n\nMen milit\u00e6re planer for en potensiell reaksjon skal v\u00e6re lagt og kabinettet enige om at handling m\u00e5 til, i f\u00f8lge CNN. \n\nVerdens ledere har oppfordret til forsiktighet, tilbakeholdenhet og deeskalering fra Israels side."}
{"PUBLISHED_DATE":"2024-04-25","CONTENT_ID":"8qwlq2","CONTENT_TAGS":"[\n  \"Hamas\",\n  \"Israel\/Palestina\"\n]","CONTENT_NEWSROOM":"vg","CONTENT_TITLE":"Hamas \u00e5pner for langvarig v\u00e5penhvile","TEXT":"Hamas \u00e5pner for langvarig v\u00e5penhvile\n\nKhan Younis s\u00f8r p\u00e5 Gazastripen tidligere i april.\n\nHamas er villige til \u00e5 inng\u00e5 en langvarig v\u00e5penhvile med Israel og vil ogs\u00e5 legge ned v\u00e5pnene dersom palestinerne f\u00e5r en egen stat, sier en leder. \n\n\nHamas-toppen Khalil al-Hayya har representert den palestinske bevegelsen i forhandlingene om v\u00e5penhvile og fangeutveksling. \n\nIf\u00f8lge ham er Hamas villige til \u00e5 inng\u00e5 en minst fem \u00e5r lang v\u00e5penhvile med Israel, skriver NTB. \n\nDe kommer ogs\u00e5 til \u00e5 legge ned v\u00e5pnene og bli et politisk parti dersom israelske styrker trekker seg ut av Gazastripen og Vestbredden, og palestinerne f\u00e5r sin egen stat innen for grensene fra f\u00f8r 1967. \n\nForutsetningen er at Israel anerkjenner palestinske flyktningers rett til retur, i tr\u00e5d med internasjonale resolusjoner, sier Khalil al-Hayya.\n\nHamas \u00f8nsker ogs\u00e5 \u00e5 slutte seg til Den palestinske frigj\u00f8ringsorganisasjonen (PLO) som ledes av rivalene i Fatah og \u00e5pner for \u00e5 danne en samarbeidsregjering p\u00e5 Gazastripen og Vestbredden, sier han."}
{"PUBLISHED_DATE":"2024-05-02","CONTENT_ID":"wgE57P","CONTENT_TAGS":"[\n  \"Los Angeles\",\n  \"Demonstrasjoner\",\n  \"Israel\/Palestina\"\n]","CONTENT_NEWSROOM":"vg","CONTENT_TITLE":"Demonstrasjonene i Los Angeles: Flere personer p\u00e5grepet","TEXT":"Demonstrasjonene i Los Angeles: Flere personer p\u00e5grepet\n\nKONFRONTASJON: Politiet konfronterer demonstrantene tidlig torsdag morgen lokal tid.\n\nPoliti med visir, gassmasker og strips rykket inn p\u00e5 Los Angeles\u2019 st\u00f8rste universitet. Politiet skal ha skutt med gummikuler.\n\n\nOver tusen demonstranter var samlet p\u00e5 universitetsomr\u00e5det til UCLA natt til torsdag lokal tid.\n\nGrytidlig om morgenen startet politiet \u00e5 fjerne gjerder og barrikader rundt pro-palestina-leiren p\u00e5 stedet.\n\nDirektesendte bilder viste at politiet p\u00e5grep flere demonstranter. Det ble ogs\u00e5 vist r\u00f8yk og man kunne h\u00f8re h\u00f8ye smell.\n\nCNN skriver at deres reportere har sett politi skyte med gummikuler mot demonstrantene.\n\nIf\u00f8lge NTB skal journalister fra flere medier ha sett gummikuler bli avfyrt. Fra f\u00f8r er det kjent at det ble avfyrt sjokkgranater.\n\nCNN skriver ogs\u00e5 at p\u00e5grepne studenter er blitt f\u00f8rt inn i busser p\u00e5 en parkeringsplass litt utenfor universitetsomr\u00e5det. \n\nP\u00c5GREPET: LA-politiet har erkl\u00e6rt teltleiren p\u00e5 UCLA som en ulovlig forsamling og har p\u00e5grepet flere p\u00e5 stedet.\n\nDemonstrantene har det siste d\u00f8gnet f\u00e5tt beskjeder om \u00e5 forlate omr\u00e5det etter at LA-politiet erkl\u00e6rte teltleiren p\u00e5 UCLA som en ulovlig forsamling.\n\nDet betyr at demonstrantene vil bli p\u00e5grepet om de ikke forlater omr\u00e5det.\n\nUniversitetet ber klokken 03 lokal tid om at studentene forlater plassen p\u00e5 campus, hvor den pro-palestinske leiren er satt opp.\n\nHva skjer?\n\nHundrevis av pro-palestinske demonstranter har det siste d\u00f8gnet blitt p\u00e5grepet p\u00e5 flere universiteter i USA.\n\nStudentene og demonstrantene krever en stans i krigen i Gaza, og krever at universitetene avst\u00e5r fra selskaper som selger v\u00e5pen eller andre tjenester til Israel. \n\nDemonstranter har satt opp teltleirer p\u00e5 rundt 30 universitetsomr\u00e5der i landet. \n\nP\u00e5 UCLA i Los Angeles oppsto det voldelige sammenst\u00f8t mellom pro-palestinske demonstranter og motdemonstranter onsdag.\n\nN\u00f8yaktig hvor mange som er p\u00e5grepet i demonstrasjonene er uklart, men The Guardian ansl\u00e5r at tallet har passert 1300 siden midten av april.\n\nFlere fakultetsansatte sier til CNN at de st\u00f8tter studentenes rettigheter til \u00e5 demonstrere fredfullt, og at de selv forventer \u00e5 bli p\u00e5grepet p\u00e5 stedet.\n\nPolitiet har p\u00e5 seg hjelmer og visir. Flere er ogs\u00e5 utstyrt med r\u00f8ykgranater. Bilder fra inne i leiren viser at flere av demonstrantene har tatt p\u00e5 seg masker og hjelmer. \n\nNoen demonstranter har laget skjold for \u00e5 forberede seg: \n\nDet skjer n\u00f8yaktig ett d\u00f8gn etter at LA-politiet m\u00e5tte inn p\u00e5 campusomr\u00e5det for \u00e5 skille hissige demonstranter og motdemonstranter.\n\nPolitiet f\u00e5r kritikk\n\n\nPolitiinnsatsen fra g\u00e5rsdagen har f\u00e5tt kritikk: LAPD kom til stedet tidlig, men det tok lang tid f\u00f8r de grep inn til tross for at det var flere sl\u00e5sskamper og skyting med fyrverkeri inn mot omr\u00e5det hvor Palestina-demonstrantene befant seg. \n\nAll undervisning p\u00e5 UCLA ble avlyst torsdag som f\u00f8lge av oppt\u00f8yene. Guvern\u00f8r Gavin Newsom har ford\u00f8mt b\u00e5de volden og politiets passive innsats. \n\nTidligere denne uken fikk politiet i Atlanta kritikk for \u00e5 ha brukt voldelige virkemidler for \u00e5 l\u00f8se opp demonstrasjonene. Politiet sa selv at de ble m\u00f8tt med vold da de grep inn. \n\nUCLA har generelt hatt en mildere tiln\u00e6rming til protestene enn eksempelvis USC, Columbia og andre universiteter som selv har kalt inn politiet. \n\nI en uttalelse tirsdag, sa UCLAs president Michael V. Drake at universitetet m\u00e5 v\u00e6re s\u00e5 \u00abfleksible som de kan\u00bb n\u00e5r det gjelder ytringsfrihet. Samtidig m\u00e5 de handle dersom demonstrasjonene truer studentenes l\u00e6ring og sikkerhet, mener han.\n\nOnsdag kveld lokal tid, torsdag morgen norsk tid, melder CNN at 90 demonstranter er p\u00e5grepet p\u00e5 Dartmouth universitet i Hanover. \n\nKort tid f\u00f8r g\u00e5rsdagens oppt\u00f8yer i Los Angeles entret politiet i New York campus p\u00e5 eliteuniversitetet Columbia, hvor demonstranter hadde knust vinduer og tatt seg inn i et administrasjonsbygg. \n\nDemonstrerer i Norge\n\n\nStudentavisen Universitas skrev onsdag at studenter ved flere norske universiteter ogs\u00e5 planlegger st\u00f8tteaksjoner. \n\nTorsdag morgen at det satt opp til sammen 16 telt utenfor Universitetet i Oslo, if\u00f8lge NRK. \n\nFlere telt er satt opp utenfor UiO  p\u00e5 Blindern torsdag. \n\nStudenter ved flere norske universiteter planlegger st\u00f8tteaksjoner i lys av de pro-palestinske demonstrasjonene ved amerikanske universiteter."}
{"PUBLISHED_DATE":"2024-05-09","CONTENT_ID":"EyWwKP","CONTENT_TAGS":"[\n  \"Israel\",\n  \"Eden Golan\",\n  \"Malm\u00f8\",\n  \"Eurovision 2024\"\n]","CONTENT_NEWSROOM":"vg","CONTENT_TITLE":"Israels deltager omringet av sikkerhetsstyrker","TEXT":"Israels deltager omringet av sikkerhetsstyrker \n\nEden Golan ble eskortert av store styrker fra svensk politi og israelske vakter til Eurovision-scenen i Malm\u00f6. \n\n\nIsraels Eden Golan (20) var omringet av sikkerhetsstyrker p\u00e5 vei til arenaen i Malm\u00f6. Torsdag kveld skal hun st\u00e5 p\u00e5 scenen under Eurovision Song Contest.\n\nTolv biler, seks motorsykler og et helikopter beskyttet Golan, skriver Aftonbladet. \n\nPolitiet har ogs\u00e5 satt opp et gjerde utenfor inngangen til hotellet til Golan, hvor hun og hele Israels delegasjon oppholder seg. Rundt hotellet var det tungt bev\u00e6pnet politi, if\u00f8lge den svenske avisen. \n\nPolitibiler hadde bl\u00e5lys p\u00e5 og flere veier var blokkert for \u00e5 frakte artisten trygt. \n\nOgs\u00e5 Israels etterretningsbyr\u00e5 Mossad er p\u00e5 stedet. \n\nLes ogs\u00e5: Malm\u00f6 holder pusten\n\nUnder en pr\u00f8ve f\u00f8r TV-sendingen, torsdag ettermiddag, buet flere i salen. Golan sier til pressen etterp\u00e5 at hun ikke fokuserer p\u00e5 demonstrasjonene:\n\nI mars ble det kjent at Israel fikk delta i Eurovision Song Contest, etter mange h\u00f8ye r\u00f8ster har uttrykt at de ikke har \u00f8nsket Israels medvirkning \u2013 p\u00e5 grunn av krigf\u00f8ringen i Gaza. \n\nFlere kritikere har ment at teksten til det f\u00f8rste bidraget \u00abOctober Rain\u00bb var for n\u00e6rt knyttet til Hamas-angrepet p\u00e5 deltagere under Supernova-festivalen den 7. oktober 2023.\n\nArrang\u00f8ren European Broadcasting Union (EBU) sa seg ogs\u00e5 enig, og mente at teksten var for politisk. \n\nMen landet fikk en frist til \u00e5 endre teksten, og fikk omsider delta med l\u00e5ten \u00abHurricane\u00bb. \n\nVentet demonstrasjoner\n\n\nP\u00e5 dagen torsdag er mer enn 30.000 demonstranter ventet i bygatene, klare til \u00e5 protestere mot Israels krigf\u00f8ring i Gaza.\n\n\u2013 Det er opp til folket hva de gj\u00f8r. De har rett til \u00e5 si det de mener, har Golan sagt i et Reuters-intervju f\u00f8r \u00e5rets Eurovision.\n\nSverige har satt inn sikkerhetstiltak som blant annet over 1000 politifolk i gatene, helikoptre, panserbiler og politib\u00e5ter. Det blir ogs\u00e5 brukt bombehunder.\n\nDa Golan gjennomf\u00f8rte lydpr\u00f8ver torsdag ble det buet fra deler av publikum, skriver Aftonbladet. Det ble ogs\u00e5 observert et palestinsk flagg blant publikum.\n\n\u2013 De stoppet ikke henne og de kommer ikke til \u00e5 stoppe oss, sa den israelske kringkasteren KAN i en uttalelse etter pr\u00f8vene. \n\n\u2013 Jeg er veldig spent \n\n\n\u2013 Konkurransens referansegruppe, det styrende organet, tok beslutningen om \u00e5 godta sangen \u00abHurricane\u00bb for den kommende konkurransen etter n\u00f8ye gjennomgang av teksten, skrev sangkonkurransens kommunikasjonsteam i en e-post til VG da deltagelsen ble kjent. \n\nGolan uttrykte at hun var forn\u00f8yd med beslutningen p\u00e5 sosiale medier:\n\n\u2013 Hei venner, jeg er veldig spent, sa en Golan p\u00e5\u00a0Instagram etter deltagelsen ble godkjent av EBU.\n\n20-\u00e5ringen sa ogs\u00e5 at hun mener det er viktigere enn noen gang \u00e5 st\u00e5 p\u00e5 scenen for \u00e5 representere landet."}
{"PUBLISHED_DATE":"2024-05-10","CONTENT_ID":"qPLPqO","CONTENT_TAGS":"[\n  \"Eurovision\",\n  \"Israel\",\n  \"Palestina\"\n]","CONTENT_NEWSROOM":"vg","CONTENT_TITLE":"Spent i Malm\u00f6 f\u00f8r Eurovision-finalen: \u2013 Jeg skiter fullkomment i Netanyahu","TEXT":"Spent i Malm\u00f6 f\u00f8r Eurovision-finalen: \u2013 Jeg skiter fullkomment i Netanyahu\n\nP\u00e5 balkongen henger Palestina-flagget \u2013 men i Eurovision heier 73-\u00e5ringen p\u00e5 Israels Eden Golan (20).\n\n\nIng-Marie Axelsson (73) smiler og vinker til VGs fotograf. I Eurovision har hun en klar favoritt.\n\n\u2013 Jeg elsker den l\u00e5ten. Israels l\u00e5t. Den er s\u00e5 bra, utbryter hun til VG.\n\nHun mener \u2013 i motsetning til mange av de andre som VG m\u00f8ter i Malm\u00f6 \u2013 at man kan skille mellom politikk og musikk.\n\n\u2013 Jeg skiter fullkomment i Netanyahu, sier 73-\u00e5ringen fra verandaen.\n\nHun forteller at flagget henger der for \u00e5 st\u00f8tte det palestinske folk.\n\n\u2013 Han bryr seg nok ikke om v\u00e5re demonstrasjoner, sier hun om Israels statsminister og de store demonstrasjonene som har v\u00e6rt i Malm\u00f6.\n\nPASSER P\u00c5: En bev\u00e6pnet politibetjent holder vakt foran hotellet til Eden Golan i Malm\u00f6. \n\nDet har i \u00e5r v\u00e6rt knyttet stor spenning rundt Israels deltagelse i Eurovision, etter at Israel gikk inn i Gaza og startet krigf\u00f8ringen mot Hamas etter terrorangrepet den 7. oktober i fjor.\n\nS\u00e5 langt er n\u00e6rmere 35.000 mennesker drept under landets krigf\u00f8ring i Gaza, if\u00f8lge NTB. \n\nKort tid etter at Hamas mandag denne uken sa ja til et v\u00e5penhvileforslag, opplyste Israels statsminister Benjamin Netanyahu at de ville fortsette den planlagte\u00a0bakkeoperasjonen i Rafah.\n\nUSAs president Joe Biden sier at USA ikke vil sende Israel v\u00e5pen dersom de gjennomf\u00f8rer den varslede bakkeinvasjonen i Rafah, dit rundt 1,3 millioner palestinere n\u00e5 har tatt tilflukt.\n\nEBU har de siste m\u00e5nedene f\u00e5tt hard kritikk for \u00e5 la Israel v\u00e6re med i sangkonkurransen, samtidig som at bombene fortsetter \u00e5 falle p\u00e5 Gazastripen.\n\nGatedemonstrasjoner, terrorfrykt og strenge sikkerhetstiltak har skapt uro i Malm\u00f6 de siste dagene. \n\n\n\nHva skjer i Rafah, og hvorfor er det viktig? \n\n\nRafah er en by s\u00f8r i Gaza, og nylig har israelske styrker tatt kontroll over den palestinske siden av grenseovergangen der. Dette er viktig fordi Rafah-overgangen er en hovedrute for n\u00f8dhjelp inn til Gaza, og kontrollen over denne kan p\u00e5virke tilgangen p\u00e5 hjelp og evakuering av syke og skadde til sykehus i Egypt.\n\nHvem er involvert i konflikten? \n\n\nDe prim\u00e6re partene i denne konflikten er Israel og Hamas. Israel er landet som har tatt kontroll over grenseovergangen, mens Hamas er en palestinsk militant gruppe som styrer Gaza.\n\nHva er bakgrunnen? \n\n\nKonflikten mellom Israel og Hamas har p\u00e5g\u00e5tt i mange \u00e5r, men den siste eskaleringen startet etter et Hamas angrep Israel den 7. oktober, som f\u00f8rte til en fullskala krig. Israel har som m\u00e5l \u00e5 fjerne Hamas fra makten, mens Hamas og andre palestinske grupper kjemper mot israelsk okkupasjon.\n\nHva sier verdenssamfunnet? \n\n\nInternasjonale akt\u00f8rer som EU, FN, Kina og Egypt har uttrykt dyp bekymring for situasjonen. De har ford\u00f8mt Israels handlinger og oppfordret til en v\u00e5penhvile og beskyttelse av sivile. FN har ogs\u00e5 rapportert at de er nektet adgang til Rafah-overgangen, noe som hindrer deres evne til \u00e5 levere n\u00f8dhjelp.\n\nEr det noen forhandlinger? \n\n\nJa, det p\u00e5g\u00e5r forhandlinger med meglere fra Egypt, Qatar og USA. Hamas har uttrykt vilje til \u00e5 diskutere en v\u00e5penhvile, og det har v\u00e6rt snakk om en avtale som inkluderer l\u00f8slatelse av gisler og fanger, samt tiltak for \u00e5 lette blokaden av Gaza. Men situasjonen er sv\u00e6rt usikker, og tidligere avtaler har ikke f\u00f8rt til varig fred.\n\nTorsdag ble det holdt en rekke demonstrasjoner i Malm\u00f6. \n\nRundt 30.000 personer tok til gatene for \u00e5 delta i hovedsakelig propalestinske, men ogs\u00e5 proisraelske demonstrasjoner. \n\nL\u00f8rdag \u2013 under finalen \u2013 blir det nye demonstrasjoner. \n\nGLITTER OG GLAM: Rosa hjerter rammer inn veien til Eurovision Village i Malm\u00f6.\n\nDet har v\u00e6rt synlig politi i Malm\u00f6 under hele Eurovision-uken. \n\nDu ser dem blant annet ved Folkets park, Malm\u00f6 arena og hotellet der Eden Golan bor. \n\nFra flere vinduer har innbyggerne i sentrum av byen hengt opp palestinske flagg. \n\nOver 1000 politifolk st\u00e5r for sikkerheten i den svenske byen. \n\nNorsk og dansk politi bist\u00e5r i dette arbeidet. \n\nDet har blant annet blitt satt inn sikkerhetstiltak som helikoptre, panserbiler og politib\u00e5ter. Det blir ogs\u00e5 brukt bombehunder.\n\nTILREISENDE: Nora (21) fra Tyskland og Ronja (21) fra \u00d8sterrike har reist fra Dalarna der de studerer og til Eurovision-byen. Her er de inne i Eurovision Village. \n\nSamtidig som at flere tusen demonstranter protesterte mot\u00a0Israels\u00a0krigf\u00f8ring i Gaza i Malm\u00f6 torsdag kveld, ble Israel lest opp som en av kandidatene til l\u00f8rdagens Eurovision-finale.\n\nEtter torsdagens sending har 20 \u00e5r gamle Eden Golan klatret opp p\u00e5 en annenplass p\u00e5 bettinglistene over hvem som tar seieren i \u00e5r.\n\nP\u00e5 innsiden av Folkets park \u2013 som er d\u00f8pt om til Eurovision Village \u2013 er det flere arrangementer knyttet til Eurovision. \n\nMens p\u00e5 utsiden tapetseres veggen med plakater. \n\n\u00abMalm\u00f6 mot folkemord\u00bb st\u00e5r det, med en logo som kan minne om den til musikkonkurransen. \n\nDEMONSTRERER: P\u00e5 innsiden feires Eurovision i Folkets park. P\u00e5 utsiden henger demonstranter opp plakater om folkemord. \n\n\u2013 Dette er ikke folkefesten vi egentlig skulle hatt, sier Vendela Axelsson (27) i organisasjonen \u00abAllt \u00e5t Alla\u00bb, mens hun henger opp nok en plakat. \n\nHun forteller at hun skulle \u00f8nske Israel ble ekskludert fra Eurovision. \n\n\u2013 Det er mye politikk. Det er mange f\u00f8lelser og det er mye politi med v\u00e5pen her, sier hun. \n\n\u2013 F\u00f8ler du deg trygg i Malm\u00f6 n\u00e5?\n\n\u2013 Jeg f\u00f8ler meg faktisk trygg. For et f\u00f8les som om hele byen har samlet seg bak dette. Det skumleste er egentlig politiet. \n\n\u2013 Hva tror du skjer dersom Israel vinner i morgen?\n\n\u2013 Jeg tror det blir ganske mye sinne og skuffelse.\n\nDaniel Popov Shabani (29), Georg Jakimainen (24), Elna Nissen (23)\n\nElna Nissen (23), Georg Jakimainen (24) og Daniel Popov Shabani (29) har tatt med seg et Palestinsk flagg ut i gatene. \n\n\u2013 Personlig bryr jeg meg ikke s\u00e5 mye om Eurovision. Men Israels deltagelse generelt er rent hykleri, sier Shabani til VG.\n\nHan har reist fra Stockholm for \u00e5 demonstrere.   \n\n\u2013 Vi sier at vi har hatt en standard da vi la ned forbud mot Russland fordi de invaderte Ukraina. Men n\u00e5r Israel beg\u00e5r folkemord mot Palestina, s\u00e5 er det plutselig ikke lenger politisk. Hva gj\u00f8r at dette folkemordet ikke teller?, sp\u00f8r han. \n\nHan st\u00e5r sammen med Elna Nissen (23) som er bosatt i Malm\u00f6. Hun er sint, forteller hun til VG. \n\n\u2013 Jeg tror at alle Malm\u00f6-innbyggere som er sinte akkurat n\u00e5, egentlig ikke er sinte for at Israel er med i Eurovision. Dette handler om at vi har st\u00e5tt og ropt p\u00e5 hver eneste demonstrasjon siden 7. oktober at vi \u00f8nsker \u00e5 bli lyttet til av v\u00e5re politikere, sier Elna \n\n\u2013 Folk \u00f8nsker \u00e5 se endring og folk \u00f8nsker \u00e5 bli lyttet til. Og det er derfor vi demonstrerer. Det handler ikke om Eurovision, sier hun.\n\n\u2013 Hva tror du vil skje i morgen om Israel vinner Eurovision?\n\n\u2013 Jeg tror folk vil bli sinte. Jeg h\u00e5per det. Det sinnet er rettferdig.\n\nTove Beckmann (22) forteller at hun skal se l\u00f8rdagens finale i Malm\u00f6 arena. \n\nHun sier hun er overrasket over at Israel fikk s\u00e5 mange stemmer. \n\n\u2013 Jeg synes ikke det er bra at de f\u00e5r v\u00e6re med, og det blir problematisk om de vinner og finalen blir i Israel neste \u00e5r.\n\nIsrael har gjort et byks p\u00e5 oddslisten, og ligger fredag p\u00e5 annenplass p\u00e5 bettinglistene.\n\nI Malm\u00f6 er det satt inn store sikkerhetsstyrker p\u00e5 grunn av Israels deltagelse.\n\n\u2013 Er du redd for at det blir oppt\u00f8yer om Israel vinner?\n\n\u2013 Jeg tror det kan bli litt br\u00e5k, det er nok en risiko for det. Men jeg er ikke veldig urolig for at det vil p\u00e5virke byen s\u00e5 mye.\n\nNina Eriksson (29), Olaf (30) og Kim (25) i organisasjonen Allt \u00e5t Alla holder opp \u00abgenocide\u00bb-banner ved inngangen til Eurovision Village\n\nDet har kommet reaksjoner p\u00e5 Israels deltagelse i Eurovision fra hele verden. \n\nEn unders\u00f8kelse av Respons Analyse p\u00e5 vegne av VG, viser at\u00a0\u00e9n av fem nordmenn vil boikotte\u00a0Eurovision p\u00e5 grunn av Israels deltagelse. To av tre mener Israel ikke burde delta.\n\nI Belgia avbr\u00f8t fagforeningen i rikskringkasteren VRT en sending av Eurovision for \u00e5 demonstrere mot Israels deltagelse i konkurransen.\n\n\u2013 Vi ford\u00f8mmer bruddene p\u00e5 menneskerettighetene fra staten Israel. Israel \u00f8delegger ogs\u00e5 pressefriheten. Det er derfor vi pauser bildet et lite \u00f8yeblikk, het det i en melding som kom opp p\u00e5 skjermen under VRTs Eurovision-sending, if\u00f8lge den belgiske avisen\u00a0HLN.\n\nTalsperson Yasmine van der Borght sier til avisen at de var informert p\u00e5 forh\u00e5nd om aksjonen.\n\n\u2013 Fagforeninger har rett til \u00e5 handle og trenger ikke tillatelse for \u00e5 gj\u00f8re det, sier hun.\n\nFLAGGER: Det henger flagg og bannere fra flere av bygningene i sentrum av Malm\u00f6. \n\nFredag har Israel if\u00f8lge bookmakerne 26 prosent sjanse for \u00e5 vinne hele sangkonkurransen, bak Kroatia p\u00e5 f\u00f8rsteplass med en vinnersjanse p\u00e5 37 prosent.\n\nDet til tross for en noe avm\u00e5lt mottagelse fra publikum under opptredenen torsdag. \n\n Etter at finaleplassen var et faktum torsdag kveld uttalte Israels Eden Golan f\u00f8lgende:\n\n\u2013 Dette betyr hele verden for meg. Jeg er s\u00e5 glad. Jeg elsker dere."}
{"PUBLISHED_DATE":"2024-05-10","CONTENT_ID":"5E0GrO","CONTENT_TAGS":"[\n  \"Eurovision\",\n  \"Israel\",\n  \"Eden Golan\"\n]","CONTENT_NEWSROOM":"vg","CONTENT_TITLE":"Eurovision: Sverige p\u00e5 t\u00e5 hev enda litt","TEXT":"Eurovision: Sverige p\u00e5 t\u00e5 hev enda litt\n\nIsrael gikk videre i Eurovision. Det betyr at svenskene m\u00e5 leve med enda et par dager med sv\u00e6rt h\u00f8ye skuldre. \n\n\nMalm\u00f6-boere fryktet torsdagen mest. Den kom og gikk uten de altfor store hendelsene. Det m\u00e5 regnes som en bragd, gitt omstendighetene: \n\nTitusener av mennesker samlet seg i en propalestinsk demonstrasjon gjennom et solfylt Malm\u00f6 sentrum. \n\nKort tid etter var det en bitte liten proisraelsk demonstrasjon et steinkast unna. S\u00e5 var det nok med tid for br\u00e5kmakere \u00e5 henge rundt i gatene og lage br\u00e5k. \n\nSlik man ogs\u00e5 fryktet, og forberedte seg p\u00e5.\n\nMen, s\u00e5 ble det nesten ikke br\u00e5k. Annet enn litt d\u00e5rlig stemning og noen f\u00e5 p\u00e5gripelser utenfor Eurovision-arenaen p\u00e5 kvelden. Da Israels Eden Golan fremf\u00f8rte sitt bidrag \u00abHurricane\u00bb. \n\nAt det etter forholdene gikk s\u00e5 bra som det gikk hadde gitt grunn til lettelse og til og med jubel for svenskene. \n\nFor, Malm\u00f6 arrangerer ikke bare Europas st\u00f8rste sangkonkurranse, som er jobb stor nok. \n\nDe skulle alts\u00e5 ogs\u00e5 p\u00e5se at en enorme pro-palestinske-demonstrasjoner og mindre proisraelske demonstrasjoner og en og annen koranbrenning gikk rolig for seg. \n\nMen, svenskene m\u00e5 vente litt til med \u00e5 slippe jubelen l\u00f8s. \n\nIsraels Eden Golan p\u00e5 vei til pressekonferanse etter at det ble klart at hun tok seg til finalen. \n\nFor n\u00e5r Israel n\u00e5 har g\u00e5tt videre til finalen betyr det enda et p\u00e5skudd for demonstrantene \u00e5 mobilisere seg og fortsette \u00e5 gi uttrykk for sin misn\u00f8ye. B\u00e5de mot Eurovision og ikke minst Israel og landets st\u00f8ttespillere. \n\nDet kan til og med tenkes at Israel i finalen setter sinnene enda mer i kok. \n\nDet var ikke i kok p\u00e5 torsdag. Demonstrasjonen tiltrakk seg flere titalls tusen mennesker. Stemningen var intens, h\u00f8ylytt og f\u00f8lelsesladet \u2013 men aldri amper, i alle fall til utp\u00e5 natten. \n\nP\u00e5 dagtid, og de timene det tok for demonstrasjonstoget \u00e5 bevege seg fra Stortorvet til M\u00f6lleplatsen, var det ingen antydning til br\u00e5k. \n\nDet har to grunner, den viktigste f\u00f8rst: Et eksepsjonelt godt politi- og sikkerhetsarbeid. Svenskene h\u00e5pet p\u00e5 det beste, men var forberedt p\u00e5 det aller verste. \n\nGrunnen er tilreisende br\u00e5kmakere, b\u00e5de fra inn \u2013 og utland. Man frykter b\u00e5de venstre- og h\u00f8yreekstreme. Og det har v\u00e6rt en reell fare for terrorangrep. \n\nDerfor er det politi absolutt overalt i Malm\u00f6 sentrum. Hundrevis av politifolk, noen av dem kolleger fra Norge og Danmark er blitt mobilisert.\n\nPolitibiler og pansrede kj\u00f8ret\u00f8y st\u00e5r parkert eller patruljert hver eneste gate og krik og krok. Over hodene p\u00e5 folk har det flydd en og annen drone eller helikopter. \n\nPolitiet har s\u00e5 langt fremst\u00e5tt vennlig, im\u00f8tekommende og hjelpsom. \n\nLikevel setter den massive tilstedev\u00e6relsen en ordentlig st\u00f8kk i de som bor og jobber her. \n\nDet er jo ikke dette man skal oppleve under Eurovision-uken. Da skal det jo v\u00e6re fest og moro. Det skal v\u00e6re glitter og glam.\n\nMen p\u00e5 torsdag var det politi og Palestina-flagg s\u00e5 langt \u00f8yet kunne se.\n\nMed henvisning til politiet sa en Malm\u00f6-boer og Palestina-aktivist at det kjentes som om byen var under okkupasjon. Han fortalte at han gikk ut av byg\u00e5rden og s\u00e5 politifolk med maskingev\u00e6rer. \u00abJeg vil bare at det skal v\u00e6re over snart\u00bb, sa han.\n\nMen, uten det massive sikkerhetsoppbudet kunne dette g\u00e5tt skikkelig ille. \n\nPolitiet fortjener en takk for innsatsen s\u00e5 langt, og en lykke til videre.\n\nMen det er ikke bare politiet som fortjener en blomst. \n\nEn annen grunn til at det gikk rolig for seg, er de som gikk i toget. Det var tydelig at det ble gjort en innsats for \u00e5 holde ro og orden. \n\nMen det hjalp ogs\u00e5 at de som var fremst i demonstrasjonen var tre eldre i elektriske rullestoler. Det la listen for menneskemengden bak. Et tydelig flertall av dem var folk med flerkulturell bakgrunn. Resten s\u00e5 ut til \u00e5 tilh\u00f8re ytre venstresiden. \n\nDet var kvinner som menn, unge som voksne, og mange barn, b\u00e5de i barnevogner og p\u00e5 skuldrene til foreldrene sine. \n\nNoen med det palestinske skjerfet tullet rundet hodet. Noen sang, andre ropte ut slagord og mange var if\u00f8rt gule vester som sikkerhetsvakter. \n\nDet gjorde noe med stemningen. Folk oppf\u00f8rte seg.\n\nOg det man s\u00e5 var rett og slett en by som la seg i selen for at dette skulle g\u00e5 bra. Og det kan man si at det gjorde. \n\nOg antagelig vil det g\u00e5 bra ogs\u00e5 p\u00e5 l\u00f8rdag. \n\nMen man vet aldri, og den usikkerheten m\u00e5 Malm\u00f6 og Sverige leve med enda litt til."}
{"PUBLISHED_DATE":"2024-05-10","CONTENT_ID":"LMAMrx","CONTENT_TAGS":"[\n  \"Palestina\",\n  \"FN\",\n  \"Norge\",\n  \"Israel\",\n  \"Krig\"\n]","CONTENT_NEWSROOM":"vg","CONTENT_TITLE":"FNs hovedforsamling gjentar krav om palestinsk stat: \u2013 Historisk vedtak","TEXT":"FNs hovedforsamling gjentar krav om palestinsk stat: \u2013 Historisk vedtak\n\nResolusjonen som understreker palestinernes rett til en uavhengig stat gikk gjennom med stort flertall.\n\n\nFNs hovedforsamling stemte fredag over en resolusjon som vil gi Palestina nye \u00abrettigheter og privilegier\u00bb.\n\nResolusjonen viser til tidligere FN-resolusjoner og \u00abbekrefter det palestinske folks rett til selvbestemmelse, inkludert retten til deres uavhengige stat Palestina\u00bb. I dag har Palestina observat\u00f8rstatus.\n\nNorge var blant 143 land som stemte for resolusjonen.\n\n\u2013 Dette er et historisk vedtak gjort i FNs hovedforsamling, sier Norges utenriksminister Espen Barth Eide (Ap) til VG.\n\nNorges utenriksminister Espen Barth Eide (Ap).\n\nEide bekrefter at Norge stilte seg bak som forslagsstiller.\n\n\u2013 Og vi stemte selvf\u00f8lgelig for.\n\nN\u00e5 ber Norge og de andre medlemslandene Sikkerhetsr\u00e5det om \u00e5 revurdere Palestinas s\u00f8knad om \u00e5 bli fullverdig medlem av FN.\n\nUSA-veto\n\n\nFredagens resolusjon gir uttrykk for \u00abdyp beklagelse og bekymring\u00bb for at USA la ned veto mot palestinsk FN-medlemskap 18. april.\n\nMen n\u00e5r forslaget kommer til sikkerhetsr\u00e5det, vil resolusjonen bli avvist igjen av USA. \n\nDet varsler USAs ambassad\u00f8r til FN, Robert Wood.\n\n\u2013 Vi har helt siden begynnelsen, v\u00e6rt veldig tydelig p\u00e5 at det er en prosess for \u00e5 oppn\u00e5 fullverdig medlemskap i FN, og dette forslaget foresl\u00e5tt av noen arabiske land og Palestina, er et fors\u00f8k p\u00e5 \u00e5 forbig\u00e5 dette, sa Wood p\u00e5 torsdag. \n\nEide utelukker derimot ikke at USA kan endre syn etter dagens resolusjon, som han mener sender et sterkt signal til USA.\n\n For det var kun 9 land som stemte imot, og kun 25 som avsto fra \u00e5 stemme. \n\n\u2013 Det er et sterkt signal overfor USA om at verdenssamfunnet st\u00f8tter det palestinske folkets krav om en egen stat, sier Eide. \n\n\u2013 Vi f\u00e5r se om USA vil kunne endre syn.\n\nDisse 33 landene st\u00e5r bak forslaget:\n\nBahrain, \n\nBangladesh, \n\nBelize, \n\nBolivia, \n\nColombia, \n\nCuba, \n\nDjibouti, \n\nEgypt, \n\nGambia, \n\nGuyana, \n\nJordan, \n\nKuwait, \n\nLibanon, \n\nLibya, \n\nMalaysia, \n\nMaldivene, \n\nMauritania, \n\nMarokko, \n\nNamibia, \n\nNicaragua, \n\nOman, \n\nQatar, \n\nSaint Lucia, \n\nSaint Vincent og Grenadinene, \n\nSaudi-Arabia, \n\nS\u00f8r-Afrika, \n\nSudan, \n\nUganda, \n\nDe forente arabiske emirater, \n\nVenezuela, \n\nJemen\n\nog observat\u00f8rstaten Palestina\n\nResolusjonsforslaget g\u00e5r inn for at palestinerne fra september f\u00e5r ta sete blant FNs medlemmer, men uten stemmerett.\n\nPalestinernes fremst\u00f8t for fullt medlemskap kommer etter syv m\u00e5neder med krig mellom Israel og Hamas i Gaza.\n\n\u2013 Jeg st\u00e5r foran dere samtidig som at liv fortsetter \u00e5 falle fra hverandre i Gaza, revet i stykker p\u00e5 de mest brutale og \u00f8deleggende m\u00e5ter, sier Riyad Mansour, Palestinas ambassad\u00f8r til FN, f\u00f8r avstemningen.\n\nRiyad Mansour, Palestinas ambassad\u00f8r til FN.\n\nPalestinas FN-delegasjon mener resolusjonen bekrefter st\u00f8tte til palestinernes rett til selvbestemmelse i en kritisk tid.\n\nDelegasjonen mener at st\u00f8tten til fullt medlemskap vil v\u00e6re en investering i en tostatsl\u00f8sning.\n\nFN har lenge st\u00f8ttet en visjon der Israel og Palestina eksisterer side ved side, innenfor sikre og anerkjente grenser.\n\nKrever slutt p\u00e5 okkupasjon\n\n\nFNs hovedforsamling ber ogs\u00e5 om at verdenssamfunnet bidra mer i innsatsen for \u00abuten opphold \u00e5 f\u00e5 en slutt p\u00e5 den israelske okkupasjonen som begynte i 1967\u00bb.\n\nFN har 193 medlemsland i dag. Av dem har 143 anerkjent Palestina. \n\nUtenriksminister Espen Barth Eide (Ap) avkrefter i dag at Norge anerkjenner Palestina som en uavhengig stat etter dagens avstemming. Men utelukker ikke at Norge sammen med flere EU-land, kan komme til \u00e5 endre syn i l\u00f8pet av kort tid.\n\n\u2013 En skandale\n\n\nIsrael har sterkt motsatt seg at Palestina anerkjennes som stat og er imot et palestinsk medlemskap i FN. \n\n\u2013 Dere spytter p\u00e5 FN-pakten, sa Israels FN-ambassad\u00f8r Gilan Erdan.\n\nDeretter valgte han \u00e5 demonstrativt makulere et av charterets sider p\u00e5 talerstolen FN-pakten ble opprettet like etter 2. verdenskrig for \u00e5 unng\u00e5 krig og et nytt holocaust i fremtiden.\n\nOpptreden til Gilad foran FNs hovedforsamling, reagerer Norges utenriksminister sterkt p\u00e5.\n\n\u2013 Jeg mener det er rett og slett er helt uakseptabelt \u00e5 st\u00e5 p\u00e5 og makulere FN-pakten. Jeg har ikke sett maken til oppf\u00f8rsel. Dette b\u00f8r Israel holde seg for god for, sier han til VG.\n\n \u2013 Det er egentlig en skandale."}
{"PUBLISHED_DATE":"2024-05-13","CONTENT_ID":"Av2jjq","CONTENT_TAGS":"[\n  \"vg:Ung-journalistikk\",\n  \"Gaza\",\n  \"Student\",\n  \"Demonstrasjoner\",\n  \"Utenriks\"\n]","CONTENT_NEWSROOM":"vg","CONTENT_TITLE":"Skolepengene v\u00e5re skal ikke g\u00e5 til krig","TEXT":"Skolepengene v\u00e5re skal ikke g\u00e5 til krig\n\nPROTEST: Studenter demonstrerer i solidaritet med palestinerne under p\u00e5 American University of Beirut (AUB) i Beirut, Libanon.\n\nFra v\u00e5rt lille hj\u00f8rne, p\u00e5 campuser og skoler over hele verden, gj\u00f8r vi det vi kan for \u00e5 kjempe for v\u00e5penhvile og fremme fred i Gaza.\n\n\nDet florerer av bilder og videoer av internasjonale studentdemonstrasjoner for fred p\u00e5 sosiale medier.\n\nVi har sett hundrevis av studenter i telt, gass-skyer i luften og bev\u00e6pnet amerikansk politi og motstandsbevegelser som sl\u00e5r og skyter studenter med gummikuler.\n\nVed Columbia University, UCLA og andre amerikanske universiteter ble det sv\u00e6rt voldelig.\n\nOgs\u00e5 i Nederland og Frankrike har studentdemonstrasjonene vokst seg store.\n\nVed mitt universitet i Irland,\u00a0Trinity College Dublin, har studentunionen f\u00e5tt en bot p\u00e5 over \u20ac214,000 for demonstrasjoner gjennom \u00e5ret. \n\nStudentene har protestert mot universitetets samarbeid og investering i v\u00e5pen og israelsk okkupasjon i Gaza og p\u00e5 Vestbredden.\n\nStudentdemonstrasjonene har med andre ord spredt seg over hele verden.\n\nOgs\u00e5 i Norge ser vi at studenter viser solidaritet med det palestinske folket.\n\nDe aller fleste demonstrasjonene g\u00e5r fredfullt for seg. Men det er tydelig at unge mennesker over hele verden er villig til \u00e5 risikere mye for \u00e5 bli h\u00f8rt.\n\nDerfor sp\u00f8r jeg:\n\nI stedet for \u00e5 fjerne, b\u00f8telegge, eller blindt kritisere studentene, kanskje det er p\u00e5 tide \u00e5 sette seg ned og h\u00f8re p\u00e5 hva de har \u00e5 si?\n\nTELTER: Mange studenter har sl\u00e5tt opp telt p\u00e5 utsiden av et universitet i Leeds.\n\nFlere av studentene som tar del i demonstrasjon, b\u00e5de p\u00e5 Universitetet i Oslo og i resten av verden, krever akademisk boikott av Israel. \n\nDe krever at universitetene avslutter samarbeid med israelske institusjoner og universiteter, som Universitetet i Tel Aviv, som har st\u00f8tteprogrammer for IDF-soldater.\n\nDe krever ogs\u00e5 at universitetet avslutter innkj\u00f8psavtaler med selskaper som tjener p\u00e5 okkupasjonen i Gaza og p\u00e5 Vestbredden.\n\nStudentene krever ogs\u00e5 at universitetet skal st\u00f8tte oppbyggingen av palestinske utdanningsinstitusjonene som har blitt fullstendig \u00f8delagte.\n\nUniversitetene i Norge er heldigvis mer \u00e5pne til dialog enn mange andre steder, men det er viktig \u00e5 se demonstrasjonene som en helhet. \n\nDet er ogs\u00e5 viktig at universitetene tar de fredfulle demonstrasjonene seri\u00f8st.\n\nSom unge mennesker vil vi ikke at v\u00e5re skolepenger og andre investeringer skal bli brukt for \u00e5 st\u00f8tte okkupasjon og utallige drap p\u00e5 uskyldige mennesker.\n\nS\u00e5 klart er utdanningsinstitusjonene avhengige av \u00f8konomisk st\u00f8tte.\n\nMen det er rent hykleri \u00e5 si at man \u00f8nsker \u00e5 \u00abutdanne studenter med kunnskap, evne og vilje til \u00e5 skape en bedre verden\u00bb uten at man selv tar ansvar for \u00e5 bevare disse verdiene.\n\n RUINER: En liten gutt st\u00e5r ved et krater etter et israelsk angrep i Rafah, helt s\u00f8r p\u00e5 Gazastripen. Bildet er tatt 8. mai 2024.\n\nGang p\u00e5 gang ser vi at studenter gjennom alle \u00e5r har brukt kunnskapen og rollen sin i samfunnet til \u00e5 st\u00e5 opp for det som er riktig \u2013 og at det fungerer! \n\nSom for eksempel The Greensboro Four i 1960, som var en tidlig seier for borgerrettighetsbevegelsen i USA.\n\nSoweto-oppr\u00f8ret i 1976 f\u00f8rte til nasjonale demonstrasjoner mot apartheid i S\u00f8r-Afrika. \n\nDemonstrasjonene ved Kent State University i 1970 f\u00f8rte til at millioner av studenter og sivile amerikanere begynte \u00e5 demonstrere mot Vietnamkrigen, noe som var livsviktig for b\u00e5de amerikanere og vietnamesere.\n\nOg n\u00e5 i 2024 f\u00f8lger studenter med p\u00e5 at Rafah faller sammen. \n\nTil tross for at Hamas aksepterte v\u00e5penhvile-avtalen foresl\u00e5tt av Egypt og Qatar har det siste tilfluktsstedet i Gaza n\u00e5 blitt Israels m\u00e5lblink.\n\nSelv i Tel Aviv og p\u00e5 tvers av Israel har tusenvis samlet seg for \u00e5 demonstrere mot Netanyahu og den p\u00e5g\u00e5ende krigen i Gaza.\n\nFra v\u00e5rt lille hj\u00f8rne, p\u00e5 campuser og skoler, gj\u00f8r vi og det vi kan for \u00e5 pushe v\u00e5penhvile og fremme fred.\n\nUtdanningsinstitusjoner er ansvarlige for \u00e5 fremme kunnskap og, som de selv sier, utdanne oss til \u00e5 gj\u00f8re verden til et bedre sted. \n\nDe aller fleste vestlige universiteter st\u00e5r ogs\u00e5 for ytringsfrihet. Derfor er det p\u00e5 tide at de tar studentene p\u00e5 alvor n\u00e5r vi sier at nok er nok. \n\nIngen mennesker med empati kan se vekk fra n\u00e5r b\u00e5de palestinere og israelske gisler i Gaza st\u00e5r ovenfor en lang periode med d\u00f8d, sult og lidelse.\n\nVi \u00f8nsker absolutt ikke at skolepengene v\u00e5re skal g\u00e5 til krig. \n\nIkke n\u00e5, ikke senere, aldri."}
{"PUBLISHED_DATE":"2024-05-13","CONTENT_ID":"Avdx1r","CONTENT_TAGS":"[\n  \"Gaza\",\n  \"FN\"\n]","CONTENT_NEWSROOM":"vg","CONTENT_TITLE":"Tallet p\u00e5 drepte barn og kvinner i Gaza er nedjustert","TEXT":"Tallet p\u00e5 drepte barn og kvinner i Gaza er nedjustert \n\nHer s\u00f8rger p\u00e5r\u00f8rende over et drept familiemedlem i Rafah sist fredag. \n\nMinst 35.000 mennesker er if\u00f8lge palestinske helsemyndigheter drept i israelske angrep i Gaza, men antallet drepte barn og kvinner blir nedjustert. \n\n\nIngen vet med sikkerhet hvor mange som er drept p\u00e5 Gazastripen siden oktober, ettersom de israelske angrepene har lagt store deler av helsevesenet der i ruiner. \n\nDet palestinske helsedepartementet f\u00f8rte lenge n\u00f8yaktige lister, men etter hvert ble det n\u00e6rmest umulig \u00e5 identifisere og registrere alle ofrene. \n\nFN fester lit til det totale antallet som er drept, men helsedepartementet har n\u00e5 oppdatert antallet bekreftede barn og kvinner blant 24.686 av ofrene. \n\nMens det tidligere het at rundt 70 prosent av de drepte var barn og kvinner, opplyser de n\u00e5 at det er registrert 7797 drepte barn, 4959 drepte kvinner og 1924 drepte eldre. Til sammenligning har Gaza-regjeringens pressekontor (GMO) ansl\u00e5tt at det er over 14.000 barn og 9000 kvinner blant de drepte.\n\nI tillegg er det if\u00f8lge helsedepartementet identifisert 10.006 drepte menn, men det er uklart hvor mange av disse som var sivile og hvor mange som hadde tilknytning Hamas eller andre militante grupper. \n\nMange skal ogs\u00e5 v\u00e6re savnet i ruinene av bombede bygninger, men ingen vet med sikkerhet hvor mange, ettersom titusenvis av bygninger er lagt i grus. \n\n If\u00f8lge Hamas-regjeringens pressekontor og det palestinske sivilforsvaret kan det v\u00e6re snakk om 10.000, opplyser FNs n\u00f8dhjelpskontor.\n\nIkke identifisert\n\n\n\u00c5rsaken til at palestinske helsemyndigheter oppgir et lavere antall drepte barn og kvinner, er at det forel\u00f8pig kun er foretatt fullverdig identifisering av 24.686 ofre, opplyser FN-talsmannen Farhan Haq.\n\n\u2013 Det er rundt 10.000 andre lik som fortsatt ikke er skikkelig identifisert. Detaljer n\u00e5r det gjelder disse, som hvor mange barn og kvinner det er blant dem, vil bli fastsl\u00e5tt n\u00e5r prosessen med \u00e5 identifisere dem er fullf\u00f8rt, sier Haq. \n\nIsraelske talsmenn har stilt sp\u00f8rsm\u00e5l ved de h\u00f8ye tapstallene i Gaza og hevdet at det er propaganda fra Hamas. \n\nStatsminister Benjamin Netanyahu hevdet mandag i et intervju at rundt 30.000 er drept i Gaza og at nesten halvparten av dem var Hamas-soldater.\n\n\u2013 14.000 stridende og trolig rundt 16.000 sivile er drept, hevdet han. \n\nIsraels utenriksdepartement anklager ogs\u00e5 Hamas for \u00e5 manipulere tallene p\u00e5 ofre.\n\nPresise tall\n\n\nFN understreker imidlertid at tapstallene fra helsemyndighetene i Gaza i tidligere konflikter stort sett har vist seg \u00e5 v\u00e6re p\u00e5litelige.\n\n\u2013 Vi har med f\u00e5 \u00e5rs mellomrom dessverre m\u00e5ttet koordinere datainnsamlingen og analysene av store tapstall i Gaza, sier Haq. \n\n\u2013 Tallene har tidligere generelt sett vist seg \u00e5 v\u00e6re presise, understreker han. \n\nVerdens helseorganisasjon (WHO) g\u00e5r ogs\u00e5 god for tallene fra helsemyndighetene i Gaza.\n\n \u2013 Vi har lenge samarbeidet med helsedepartementet i Gaza, og vi kan underskrive p\u00e5 at de har god kapasitet n\u00e5r det gjelder datainnsamling og analyse og at det de tidligere har rapportert har blitt ansett for \u00e5 v\u00e6re troverdig, sier WHOs talsperson Margaret Harris.\n\n\u2013 De virkelige tapstallene kan v\u00e6re enda h\u00f8yere, sier hun. \n\nTrolig h\u00f8yere\n\n\nLeger Uten Grenser frykter ogs\u00e5 at de reelle tapstallene som f\u00f8lge av krigen kan v\u00e6re langt h\u00f8yere enn det oversikten over drepte fra helsedepartementet i Gaza forel\u00f8pig viser. \n\n \u2013 Det er n\u00e6rmest en vulg\u00e6r lek med tall som n\u00e5 foreg\u00e5r samtidig som menneskene i Gaza igjen tvinges p\u00e5 flukt fra provisoriske telt til et annet sted uten tilstrekkelig husly, mat, vann og helsehjelp, skriver styreleder Dina Hovland i Leger Uten Grenser i en epost til NRK.\n\nHun viser til at mange palestinere ogs\u00e5 har mistet livet p\u00e5 grunn av sykdom og manglende helsehjelp som f\u00f8lge av krigen.\n\n\u2013 Vi kan ogs\u00e5 legge et annet usikkert tall i potten. Hvor mange har allerede d\u00f8dd av sykdommer som kunne ha v\u00e6rt forebygget og fordi helsevesenet har kollapset. Diabetes, h\u00f8yt blodtrykk og kreft er eksempler p\u00e5 sykdommer som i det stille tar livet av mange mennesker p\u00e5 Gazastripen, p\u00e5peker Hovland."}
